<div class='content'><h2 id='1'>1</h2>
<p>&lt;pratijñāsūtra (PJS)&gt;</p>
<h3 id='1.1ab'>1.1ab <small>(<a href='docExplore?doc_id=ŚV_1.1ab_1.4ab'>ŚV_1.1ab_1.4ab</a>)</small></h3>	<p class='l'>viśuddhajñānadehāya trivedīdivyacakṣuṣe /</p>
<h3 id='1.1cd'>1.1cd <small></small></h3>	<p class='l'>śreyaḥprāptinimittāya namaḥ somārdhadhāriṇe //</p>
<h3 id='1.2ab'>1.2ab <small></small></h3>	<p class='l'>abhivandya gurūnādau śiṣyadhīpadminīravīn /</p>
<h3 id='1.2cd'>1.2cd <small></small></h3>	<p class='l'>tatprasādāt kariṣye 'haṃ mīmāṃsāślokavārttikaṃ //</p>
<h3 id='1.3ab'>1.3ab <small></small></h3>	<p class='l'>tadvidvāṃso 'nugṛhṇantu cittaśrotraiḥ prasādibhiḥ /</p>
<h3 id='1.3cd'>1.3cd <small></small></h3>	<p class='l'>santaḥ praṇayivākyāni gṛhṇanti hy anasūyavaḥ //</p>
<h3 id='1.4ab'>1.4ab <small></small></h3>	<p class='l'>na cātrātiva kartavyaṃ doṣadṛṣṭiparaṃ manaḥ /</p>
<h3 id='1.4cd'>1.4cd <small>(<a href='docExplore?doc_id=ŚV_1.4cd_1.7ab'>ŚV_1.4cd_1.7ab</a>)</small></h3>	<p class='l'>doṣo hy avidyamāno 'pi taccittānāṃ prakāśate //</p>
<h3 id='1.5ab'>1.5ab <small></small></h3>	<p class='l'>kuto vā gṛhṇate doṣaṃ sūrayo madvidhoktiṣu /</p>
<h3 id='1.5cd'>1.5cd <small></small></h3>	<p class='l'>neṣyate yaḥ parastho 'pi sa svayaṃ gṛhyate katham //</p>
<h3 id='1.6ab'>1.6ab <small></small></h3>	<p class='l'>nirdoṣatvaikavākyatvaṃ kva vā lokasya dṛśyate /</p>
<h3 id='1.6cd'>1.6cd <small></small></h3>	<p class='l'>sāpavādā yataḥ ke cin mokṣasvargāv api prati //</p>
<h3 id='1.7ab'>1.7ab <small></small></h3>	<p class='l'>āgamapravaṇaś cāhaṃ nāpavādyaḥ skhaliteṣv apy apodyate /</p>
<h3 id='1.7cd'>1.7cd <small>(<a href='docExplore?doc_id=ŚV_1.7cd_1.10cd'>ŚV_1.7cd_1.10cd</a>)</small></h3>	<p class='l'>na hi sadvartmanā gacchan skhaliteṣv apy apodyate //</p>
<h3 id='1.8ab'>1.8ab <small></small></h3>	<p class='l'>yathā kathañ cid ārabdhā trayīmārgānusāriṇī /</p>
<h3 id='1.8cd'>1.8cd <small></small></h3>	<p class='l'>vāgvṛttir alpasārāpi śraddadhānasya śobhate //</p>
<h3 id='1.9ab'>1.9ab <small></small></h3>	<p class='l'>mīmāṃsāśāstratejobhir viśeṣeṇoj jvalīkṛte /</p>
<h3 id='1.9cd'>1.9cd <small></small></h3>	<p class='l'>vedārthajñānaratne me tṛṣṇātīva vijṛmbhate //</p>
<h3 id='1.10ab'>1.10ab <small></small></h3>	<p class='l'>prāyenaiva hi mīmāṃsā loke lokāyatīkṛtā /</p>
<h3 id='1.10cd'>1.10cd <small></small></h3>	<p class='l'>tāmāstikapathe kartum ayaṃ yatnaḥ kṛto mayā //</p>
<h3 id='1.11ab'>1.11ab <small>(<a href='docExplore?doc_id=ŚV_1.11ab_1.13cd'>ŚV_1.11ab_1.13cd</a>)</small></h3>	<p class='l'>athāto dharmajijñāsā sūtram ādyam idaṃ kṛtam /</p>
<h3 id='1.11cd'>1.11cd <small></small></h3>	<p class='l'>dharmākhyaṃ viṣayaṃ vaktuṃ mīmāṃsāyāḥ prayojanam //</p>
<h3 id='1.12ab'>1.12ab <small></small></h3>	<p class='l'>sarvasyaiva hi śāstrasya karmaṇo vāpi kasya cit /</p>
<h3 id='1.12cd'>1.12cd <small></small></h3>	<p class='l'>yāvat prayojanaṃ noktaṃ tāvat tat kena gṛhyate //</p>
<h3 id='1.13ab'>1.13ab <small></small></h3>	<p class='l'>mīmāṃsākhyā tu vidyeyaṃ bahuvidyāntarāśritā /</p>
<h3 id='1.13cd'>1.13cd <small></small></h3>	<p class='l'>na śuśrūṣayituṃ śakyā prāganuktvā prayojanam //</p>
<h3 id='1.14ab'>1.14ab <small>(<a href='docExplore?doc_id=ŚV_1.14ab_1.16cd'>ŚV_1.14ab_1.16cd</a>)</small></h3>	<p class='l'>vidyāntareṣu nāpy etad yady abhīṣṭaṃ prayojanam /</p>
<h3 id='1.14cd'>1.14cd <small></small></h3>	<p class='l'>anarthaprāpaṇaṃ tāvat tebhyo nāśaṅkyate kva cit //</p>
<h3 id='1.15ab'>1.15ab <small></small></h3>	<p class='l'>mīmāṃsāyāṃ tv ihājñāte durjñāte vāvivekataḥ /</p>
<h3 id='1.15cd'>1.15cd <small></small></h3>	<p class='l'>nyāyamārge mahān doṣa iti yatnopacaryatā //</p>
<h3 id='1.16ab'>1.16ab <small></small></h3>	<p class='l'>tasmāt prayojanaṃ pūrvam uktaṃ sūtrakṛtā svayam /</p>
<h3 id='1.16cd'>1.16cd <small></small></h3>	<p class='l'>yat svenoktaṃ vadeyus tad bhāṣyakārādayaḥ katham //</p>
<h3 id='1.17ab'>1.17ab <small>(<a href='docExplore?doc_id=ŚV_1.17ab_1.19cd'>ŚV_1.17ab_1.19cd</a>)</small></h3>	<p class='l'>siddhārthaṃ jñātasambandhaṃ śrotuṃ śrotā pravartate /</p>
<h3 id='1.17cd'>1.17cd <small></small></h3>	<p class='l'>śāstrādau tena vaktavyaḥ sambandhaḥ saprayojanaḥ //</p>
<h3 id='1.18ab'>1.18ab <small></small></h3>	<p class='l'>śāstraṃ prayojanaṃ caiva sambandhasyāśrayāv ubhau /</p>
<h3 id='1.18cd'>1.18cd <small></small></h3>	<p class='l'>taduktyantargatas tasmād bhinno noktaḥ prayojanāt //</p>
<h3 id='1.19ab'>1.19ab <small></small></h3>	<p class='l'>siddhiḥ śrotṛpravṛttīnāṃ sambandhakathanād yataḥ /</p>
<h3 id='1.19cd'>1.19cd <small></small></h3>	<p class='l'>tasmāt sarveṣu śāstreṣu sambandhaḥ pūrvam ucyate //</p>
<h3 id='1.20ab'>1.20ab <small>(<a href='docExplore?doc_id=ŚV_1.20ab_1.22cd'>ŚV_1.20ab_1.22cd</a>)</small></h3>	<p class='l'>yāvat prayojanenāsya sambandho nābhidhīyate /</p>
<h3 id='1.20cd'>1.20cd <small></small></h3>	<p class='l'>asambaddhapralāpitvād bhavet tāvad asaṃgatiḥ //</p>
<h3 id='1.21ab'>1.21ab <small></small></h3>	<p class='l'>iha tv ākṣipya sambandhaṃ bhāṣya evābhidhāsyate /</p>
<h3 id='1.21cd'>1.21cd <small></small></h3>	<p class='l'>dharmaprasiddhyasiddhibhyāṃ, tasmān nānyo 'bhidhīyate //</p>
<h3 id='1.22ab'>1.22ab <small></small></h3>	<p class='l'>na cāpy atrāthaśabdena śāstrasambandha ucyate /</p>
<h3 id='1.22cd'>1.22cd <small></small></h3>	<p class='l'>sambandhaṃ kriyayor hy eṣa brūte śāstrāc ca te pṛthak //</p>
<h3 id='1.23ab'>1.23ab <small>(<a href='docExplore?doc_id=ŚV_1.23ab_1.25cd'>ŚV_1.23ab_1.25cd</a>)</small></h3>	<p class='l'>yo 'py ayaṃ śāstrasambandho varṇyate kaiś cid āditaḥ /</p>
<h3 id='1.23cd'>1.23cd <small></small></h3>	<p class='l'>kriyānantaryarūpo vā guruparvakramo 'pi vā //</p>
<h3 id='1.24ab'>1.24ab <small></small></h3>	<p class='l'>sadasadbhāvayos tasya viśeṣo nopalabhyate /</p>
<h3 id='1.24cd'>1.24cd <small></small></h3>	<p class='l'>śrotuvidhau niṣedhe vā jñāne vā śāstragocare //</p>
<h3 id='1.25ab'>1.25ab <small></small></h3>	<p class='l'>tasmād vyākhyāṅgam icchadbhiḥ sahetuḥ saprayojanaḥ /</p>
<h3 id='1.25cd'>1.25cd <small></small></h3>	<p class='l'>śāstrāvatārasambandho vācyo nānyas tu niṣphalaḥ //</p>
<h3 id='1.26ab'>1.26ab <small>(<a href='docExplore?doc_id=ŚV_1.26ab_1.28cd'>ŚV_1.26ab_1.28cd</a>)</small></h3>	<p class='l'>loke ityādibhāṣyasya ṣaḍarthān sampracakṣate /</p>
<h3 id='1.26cd'>1.26cd <small></small></h3>	<p class='l'>bhāṣyakārānusāreṇa, prayuktasyāditaḥ pṛthak //</p>
<h3 id='1.27ab'>1.27ab <small></small></h3>	<p class='l'>sarvavyākhyām upālambhaṃ pratyākhyānaṃ tathā pare /</p>
<h3 id='1.27cd'>1.27cd <small></small></h3>	<p class='l'>parisaṃkhyās tutī kecithaśabdasya dūṣaṇam //</p>
<h3 id='1.28ab'>1.28ab <small></small></h3>	<p class='l'>sādhāraṇī viśiṣṭā ca sūtravyākhyā dvidhā matā /</p>
<h3 id='1.28cd'>1.28cd <small></small></h3>	<p class='l'>viśiṣṭā pratisūtraṃ yā sarvārthā tv iyam ucyate //</p>
<h3 id='1.29ab'>1.29ab <small>(<a href='docExplore?doc_id=ŚV_1.29ab_1.31cd'>ŚV_1.29ab_1.31cd</a>)</small></h3>	<p class='l'>pravṛttis tu padeṣv eva nivṛttiḥ sūtrasaṃśrayā /</p>
<h3 id='1.29cd'>1.29cd <small></small></h3>	<p class='l'>vedavākyāviruddheṣu na tu sarveṣu keṣu cit //</p>
<h3 id='1.30ab'>1.30ab <small></small></h3>	<p class='l'>adhyāhārasya vākyeṣu vyatyāsasya ca sambhavāt /</p>
<h3 id='1.30cd'>1.30cd <small></small></h3>	<p class='l'>tenaiṣām iti sūtrāṇāṃ pārārthye saty api grahaḥ //</p>
<h3 id='1.31ab'>1.31ab <small></small></h3>	<p class='l'>evaśabdo 'lpavācyatvād, asyāvṛttau tu gauravam /</p>
<h3 id='1.31cd'>1.31cd <small></small></h3>	<p class='l'>prasiddhatvād avācyaṃ cet, na doṣaḥ puṅgirām ayam //</p>
<h3 id='1.32ab'>1.32ab <small>(<a href='docExplore?doc_id=ŚV_1.32ab_1.34cd'>ŚV_1.32ab_1.34cd</a>)</small></h3>	<p class='l'>vyākhyāṅgatvābhimānena yo 'dhyāhārādyapekṣate /</p>
<h3 id='1.32cd'>1.32cd <small></small></h3>	<p class='l'>svasaṃjñāṃ vāpi tasyedaṃ śāstrarūpaṃ nirūpyate //</p>
<h3 id='1.33ab'>1.33ab <small></small></h3>	<p class='l'>vṛtyantareṣu keṣāñ cil laukikārthavyatikramaḥ /</p>
<h3 id='1.33cd'>1.33cd <small></small></h3>	<p class='l'>śabdānāṃ dṛśyate teṣam upālambho 'yam ucyate //</p>
<h3 id='1.34ab'>1.34ab <small></small></h3>	<p class='l'>athāta ity ayaṃ loke nānantarye prayujyate /</p>
<h3 id='1.34cd'>1.34cd <small></small></h3>	<p class='l'>tasmāt tādarthyam etasya paribhāṣādibhir bhavet //</p>
<h3 id='1.35ab'>1.35ab <small>(<a href='docExplore?doc_id=ŚV_1.35ab_1.37cd'>ŚV_1.35ab_1.37cd</a>)</small></h3>	<p class='l'>prasiddhahāniḥ śabdānām aprasiddhe ca kalpanā /</p>
<h3 id='1.35cd'>1.35cd <small></small></h3>	<p class='l'>na kāryā vṛttikāreṇa sati siddhārthasambhave //</p>
<h3 id='1.36ab'>1.36ab <small></small></h3>	<p class='l'>sūtrārthe kliśyataś caivaṃ dūre vedārthanirṇayaḥ /</p>
<h3 id='1.36cd'>1.36cd <small></small></h3>	<p class='l'>tatra yatnasya bhāratvaṃ vaktṛśrotroḥ prasajyate //</p>
<h3 id='1.37ab'>1.37ab <small></small></h3>	<p class='l'>na vyākhyāsyati sūtrāṇi codanārthaparatvataḥ /</p>
<h3 id='1.37cd'>1.37cd <small></small></h3>	<p class='l'>yat tasya parihāro 'yaṃ pratyākhyānena cocyate //</p>
<h3 id='1.38ab'>1.38ab <small>(<a href='docExplore?doc_id=ŚV_1.38ab_1.40cd'>ŚV_1.38ab_1.40cd</a>)</small></h3>	<p class='l'>prayāso vedavākyeṣu kāryaḥ sūtreṣv anena kim /</p>
<h3 id='1.38cd'>1.38cd <small></small></h3>	<p class='l'>phalavattvāphalatvābhyām, ebhiḥ karaṇasammataiḥ //</p>
<h3 id='1.39ab'>1.39ab <small></small></h3>	<p class='l'>codanārtha upetavyaḥ, nobhayaṃ yatnagauravāt /</p>
<h3 id='1.39cd'>1.39cd <small></small></h3>	<p class='l'>padārthānāṃ prasiddhatvāt vyākhyeyaṃ nāvaśiṣyate //</p>
<h3 id='1.40ab'>1.40ab <small></small></h3>	<p class='l'>evaṃśabdādiko granthaḥ pakṣe cāsmin samarthyate /</p>
<h3 id='1.40cd'>1.40cd <small></small></h3>	<p class='l'>padacchedadādyabhāvena pratyākhyānamatis tv iyam //</p>
<h3 id='1.41ab'>1.41ab <small>(<a href='docExplore?doc_id=ŚV_1.41ab_1.44ab'>ŚV_1.41ab_1.44ab</a>)</small></h3>	<p class='l'>brabīty eva hi sūtrārtham, atiriktādi ceṣyate /</p>
<h3 id='1.41cd'>1.41cd <small></small></h3>	<p class='l'>nanv aśaktam idaṃ sūtraṃ samyak sūtritam ity api //</p>
<h3 id='1.42ab'>1.42ab <small></small></h3>	<p class='l'>sūtre cāgamakatvādi pratyākhyāne virudhyate /</p>
<h3 id='1.42cd'>1.42cd <small></small></h3>	<p class='l'>na copāyānabhijñena śakyopeyāvadhāraṇā //</p>
<h3 id='1.43ab'>1.43ab <small></small></h3>	<p class='l'>nānyato vedavidbhyaś ca sūtravṛttikriyeṣyate /</p>
<h3 id='1.43cd'>1.43cd <small></small></h3>	<p class='l'>pratyākhyānasya hetuś ca padārthānāṃ prasiddhatā //</p>
<h3 id='1.44ab'>1.44ab <small></small></h3>	<p class='l'>yoktā sā vedavākyānaṃ tulyārthatvān nivārayet /</p>
<h3 id='1.44cd'>1.44cd <small>(<a href='docExplore?doc_id=ŚV_1.44cd_1.47ab'>ŚV_1.44cd_1.47ab</a>)</small></h3>	<p class='l'>vākyārthe tatra sandehād vyākhyānaṃ cet pravartate //</p>
<h3 id='1.45ab'>1.45ab <small></small></h3>	<p class='l'>sūtreṣv api samānatvāt pratyākhyānaṃ na yujyate /</p>
<h3 id='1.45cd'>1.45cd <small></small></h3>	<p class='l'>na vyākhyātavyam ityevaṃ pratyākhyāne ca sidhyati //</p>
<h3 id='1.46ab'>1.46ab <small></small></h3>	<p class='l'>duṣṭavyākhyā niṣedhena tadapetā na vāryate /</p>
<h3 id='1.46cd'>1.46cd <small></small></h3>	<p class='l'>asya dṛṣṭaviruddhatvāt phalgutvāc cāpi parvayoḥ //</p>
<h3 id='1.47ab'>1.47ab <small></small></h3>	<p class='l'>madhyame cātidaurjanyāt parisaṃkhyaiva yujyate /</p>
<h3 id='1.47cd'>1.47cd <small>(<a href='docExplore?doc_id=ŚV_1.47cd_1.50ab'>ŚV_1.47cd_1.50ab</a>)</small></h3>	<p class='l'>vaidikaṃ jaiminīyaṃ ca yatra vākyaṃ virudhyate //</p>
<h3 id='1.48ab'>1.48ab <small></small></h3>	<p class='l'>yathāśrutagṛhīte 'rthe tatredam upadiśyate /</p>
<h3 id='1.48cd'>1.48cd <small></small></h3>	<p class='l'>adhyāhārādibhiḥ sūtraṃ vaidikaṃ tu yathāśrutam //</p>
<h3 id='1.49ab'>1.49ab <small></small></h3>	<p class='l'>neyam, virodhe 'nyonyasya vaidikānāṃ bhavantu te /</p>
<h3 id='1.49cd'>1.49cd <small></small></h3>	<p class='l'>yathā dharmāvabodhasya pramāṇaṃ vaidikaṃ vacaḥ //</p>
<h3 id='1.50ab'>1.50ab <small></small></h3>	<p class='l'>tadarthanirṇaye hetur jaiminīyaṃ tathaiva naḥ /</p>
<h3 id='1.50cd'>1.50cd <small>(<a href='docExplore?doc_id=ŚV_1.50cd_1.53cd'>ŚV_1.50cd_1.53cd</a>)</small></h3>	<p class='l'>vākyasāmarthyatulyatvāt tathā padatadarthayoḥ //</p>
<h3 id='1.51ab'>1.51ab <small></small></h3>	<p class='l'>adhyāhārādibhir muktā vyākhyā sarvatra yujyate /</p>
<h3 id='1.51cd'>1.51cd <small></small></h3>	<p class='l'>asambhavād avaśyaṃ yā virodhe 'nyatarasya tu //</p>
<h3 id='1.52ab'>1.52ab <small></small></h3>	<p class='l'>anyāyyakalpanā sāpi vikalpena prasajyate /</p>
<h3 id='1.52cd'>1.52cd <small></small></h3>	<p class='l'>prāthamyenāvaruddhatvād upāyavaśato 'tha vā //</p>
<h3 id='1.53ab'>1.53ab <small></small></h3>	<p class='l'>yathāśrutena sūtreṇa nyāyyāṃ bādheta codanām /</p>
<h3 id='1.53cd'>1.53cd <small></small></h3>	<p class='l'>tena vedāviruddhasya sati sambhava ity ayam //</p>
<h3 id='1.54ab'>1.54ab <small>(<a href='docExplore?doc_id=ŚV_1.54ab_1.57ab'>ŚV_1.54ab_1.57ab</a>)</small></h3>	<p class='l'>vidhīyate 'rthaḥ, śeṣaṃ tu yathāprāptam anūdyate /</p>
<h3 id='1.54cd'>1.54cd <small></small></h3>	<p class='l'>śeṣabhājāṃ bhavel lopa ity adhyāhārakalpanā //</p>
<h3 id='1.55ab'>1.55ab <small></small></h3>	<p class='l'>viprakarṣāt paśoś ceti vibhaktiḥ pariṇamyate /</p>
<h3 id='1.55cd'>1.55cd <small></small></h3>	<p class='l'>padena vyavadhānaṃ tu loke saṃniyamād iti //</p>
<h3 id='1.56ab'>1.56ab <small></small></h3>	<p class='l'>sūtreṇa vyavadhānaṃ tu pānavyāpadi kalpitam /</p>
<h3 id='1.56cd'>1.56cd <small></small></h3>	<p class='l'>paśusāmānyavidhyādau sūtram evānyathā kṛtam //</p>
<h3 id='1.57ab'>1.57ab <small></small></h3>	<p class='l'>agnayaś ca svakālatvād deyadharmāpayātanam /</p>
<h3 id='1.57cd'>1.57cd <small>(<a href='docExplore?doc_id=ŚV_1.57cd_1.60cd'>ŚV_1.57cd_1.60cd</a>)</small></h3>	<p class='l'>vyākhyānaṃ vākyabhedena, guṇakalpās tv amī kṛtāḥ //</p>
<h3 id='1.58ab'>1.58ab <small></small></h3>	<p class='l'>autpattikas tu gavyasya tathoṣṇikkakubhor iti /</p>
<h3 id='1.58cd'>1.58cd <small></small></h3>	<p class='l'>darśanāc ca viśeṣasya tathābhyudaya ity api //</p>
<h3 id='1.59ab'>1.59ab <small></small></h3>	<p class='l'>sūtrakārapraśaṃsā vā loka ityādinocyate /</p>
<h3 id='1.59cd'>1.59cd <small></small></h3>	<p class='l'>prasiddhair abhidhānād dhi na śiṣyāḥ kleśitā yataḥ //</p>
<h3 id='1.60ab'>1.60ab <small></small></h3>	<p class='l'>bhavitavyaṃ tu teneti prāgasmād ekavākyatā /</p>
<h3 id='1.60cd'>1.60cd <small></small></h3>	<p class='l'>vedādhyayanavākyād vā tenāthety asya dūṣaṇam //</p>
<h3 id='1.61ab'>1.61ab <small>(<a href='docExplore?doc_id=ŚV_1.61ab_1.63cd'>ŚV_1.61ab_1.63cd</a>)</small></h3>	<p class='l'>prasiddhārthapadaiḥ śakyaḥ sūtrair vedārthanirṇayaḥ /</p>
<h3 id='1.61cd'>1.61cd <small></small></h3>	<p class='l'>na ca so 'sty athaśabdasya vinā te pūrvakarmaṇā //</p>
<h3 id='1.62ab'>1.62ab <small></small></h3>	<p class='l'>prasiddhārthaṃ padaṃ yuktaṃ tac ca nāstīti dūṣaṇam /</p>
<h3 id='1.62cd'>1.62cd <small></small></h3>	<p class='l'>prasiddho 'py athaśabdādeḥ kiṃpadārtho 'tra varṇyate //</p>
<h3 id='1.63ab'>1.63ab <small></small></h3>	<p class='l'>pradarśanārtham ity eke, ke cin nānārthavācinaḥ /</p>
<h3 id='1.63cd'>1.63cd <small></small></h3>	<p class='l'>samudāyād avacchidya bhavadāsena kalpitāt //</p>
<h3 id='1.64ab'>1.64ab <small>(<a href='docExplore?doc_id=ŚV_1.64ab_1.67ab'>ŚV_1.64ab_1.67ab</a>)</small></h3>	<p class='l'>śaktito 'vayavaṃ caiva varṇayantyaṣṭamādivat /</p>
<h3 id='1.64cd'>1.64cd <small></small></h3>	<p class='l'>na cātra codanāvyākhyā gauravaṃ tatra coditam //</p>
<h3 id='1.65ab'>1.65ab <small></small></h3>	<p class='l'>yad vākṣepo yathoktasya vṛttābhāvād asambhavāt /</p>
<h3 id='1.65cd'>1.65cd <small></small></h3>	<p class='l'>yadi lokaprasiddhārthagrahaṇaṃ kriyate pade //</p>
<h3 id='1.66ab'>1.66ab <small></small></h3>	<p class='l'>sa nāsty atrāthaśabdasyety adhyāhārādikalpanam /</p>
<h3 id='1.66cd'>1.66cd <small></small></h3>	<p class='l'>vedādhyayanavṛttatvaṃ snānasyotkarṣakalpanā //</p>
<h3 id='1.67ab'>1.67ab <small></small></h3>	<p class='l'>nāvyākhyāte 'thaśabdārthe jñāyate tena varṇyate /</p>
<h3 id='1.67cd'>1.67cd <small>(<a href='docExplore?doc_id=ŚV_1.67cd_1.70ab'>ŚV_1.67cd_1.70ab</a>)</small></h3>	<p class='l'>anarthake 'tha vānyārthe prasiddhir bādhyate dhruvam //</p>
<h3 id='1.68ab'>1.68ab <small></small></h3>	<p class='l'>tasmāc chrutārthasiddhyarthaṃ vṛttaṃ kim api gamyate /</p>
<h3 id='1.68cd'>1.68cd <small></small></h3>	<p class='l'>viśiṣṭaliṅgavijñānād viśiṣṭe liṅginīkṣite //</p>
<h3 id='1.69ab'>1.69ab <small></small></h3>	<p class='l'>sūtreṇāsambhavaṃ matvā naitad ity abravīt paraḥ /</p>
<h3 id='1.69cd'>1.69cd <small></small></h3>	<p class='l'>ānantaryopadeśena taddṛṣṭārthatayāpi ca //</p>
<h3 id='1.70ab'>1.70ab <small></small></h3>	<p class='l'>vedādhyayanam ākṣiptaṃ kim asūtritacodanā /</p>
<h3 id='1.70cd'>1.70cd <small>(<a href='docExplore?doc_id=ŚV_1.70cd_1.73cd'>ŚV_1.70cd_1.73cd</a>)</small></h3>	<p class='l'>yena vṛttena jijñāsā vinā naivopapadyate //</p>
<h3 id='1.71ab'>1.71ab <small></small></h3>	<p class='l'>tadānantaryam uktaṃ hi dṛṣṭārtham avakalpate /</p>
<h3 id='1.71cd'>1.71cd <small></small></h3>	<p class='l'>kriyamāṇā ca jijñāsā niyamād yasya kasya cit //</p>
<h3 id='1.72ab'>1.72ab <small></small></h3>	<p class='l'>kriyetānantaraiveti vyarthaṃ tadupadeśanam /</p>
<h3 id='1.72cd'>1.72cd <small></small></h3>	<p class='l'>saṅkalpādibhir apy eṣā vinā satyaṃ na sidhyati //</p>
<h3 id='1.73ab'>1.73ab <small></small></h3>	<p class='l'>sādhāraṇyāt tu te 'py atra nopadeśyāḥ kathañ cana /</p>
<h3 id='1.73cd'>1.73cd <small></small></h3>	<p class='l'>tasmād dharmabubhutsāyām asādhāraṇakāraṇam //</p>
<h3 id='1.74ab'>1.74ab <small>(<a href='docExplore?doc_id=ŚV_1.74ab_1.76cd'>ŚV_1.74ab_1.76cd</a>)</small></h3>	<p class='l'>nirvṛttaṃ sūtrakāreṣṭaṃ tac ca nākhyayanād ṛte /</p>
<h3 id='1.74cd'>1.74cd <small></small></h3>	<p class='l'>anyasyāpīty anenaiva vedapāṭhe prabādhite //</p>
<h3 id='1.75ab'>1.75ab <small></small></h3>	<p class='l'>prāg apīti hi vaktavyaṃ tatrāpy anyasya sambhavāt /</p>
<h3 id='1.75cd'>1.75cd <small></small></h3>	<p class='l'>pūrveṇaiva hi labdhārthe tādṛśīṃ tv ity anena kim //</p>
<h3 id='1.76ab'>1.76ab <small></small></h3>	<p class='l'>vakṣyamāṇam anālocya sambhavet paricodanā /</p>
<h3 id='1.76cd'>1.76cd <small></small></h3>	<p class='l'>na tāvat sādhyate 'dyāpi codanā dharmasādhanam //</p>
<h3 id='1.77ab'>1.77ab <small>(<a href='docExplore?doc_id=ŚV_1.77ab_1.79cd'>ŚV_1.77ab_1.79cd</a>)</small></h3>	<p class='l'>iha vā kāni vākyāni vivariṣyati jaiminiḥ /</p>
<h3 id='1.77cd'>1.77cd <small></small></h3>	<p class='l'>dharmamātrābhidhānād dhi buddhādivacanāny api //</p>
<h3 id='1.78ab'>1.78ab <small></small></h3>	<p class='l'>paṭhitvā dharmajijñāsety anyasyāpīti codanā /</p>
<h3 id='1.78cd'>1.78cd <small></small></h3>	<p class='l'>yad vā bhavatu nāmedṛk sūtraṃ vedam adhītya tu //</p>
<h3 id='1.79ab'>1.79ab <small></small></h3>	<p class='l'>jijñāsānantaraṃ kāryety atrāpi dvayam īpsitam /</p>
<h3 id='1.79cd'>1.79cd <small></small></h3>	<p class='l'>nānadhītya na cāpy anyat kṛtvety etan na labhyate //</p>
<h3 id='1.80ab'>1.80ab <small>(<a href='docExplore?doc_id=ŚV_1.80ab_1.83ab'>ŚV_1.80ab_1.83ab</a>)</small></h3>	<p class='l'>vakṣyamāṇavacobhaṅgyor vākyabhedaprasaṅgataḥ /</p>
<h3 id='1.80cd'>1.80cd <small></small></h3>	<p class='l'>adhītyaiveti hi vidhau snānāder apy anantarā //</p>
<h3 id='1.81ab'>1.81ab <small></small></h3>	<p class='l'>bhaved dharmasya jijñāsā nānantaryavidhis tadā /</p>
<h3 id='1.81cd'>1.81cd <small></small></h3>	<p class='l'>ānantaryavidhāne tu yā vedādhyayane kṛte //</p>
<h3 id='1.82ab'>1.82ab <small></small></h3>	<p class='l'>ity evam anuvādatvāt prāg apy eṣā prasajyate /</p>
<h3 id='1.82cd'>1.82cd <small></small></h3>	<p class='l'>buddhavākyādipāṭhasya tādṛśīṃ tv ity apākriyā //</p>
<h3 id='1.83ab'>1.83ab <small></small></h3>	<p class='l'>prāg apīti ca codyasya, sāmarthyād vedalābhataḥ /</p>
<h3 id='1.83cd'>1.83cd <small>(<a href='docExplore?doc_id=ŚV_1.83cd_1.86ab'>ŚV_1.83cd_1.86ab</a>)</small></h3>	<p class='l'>naivaitayor vacobhaṅgyor eko 'py artho vidhīyate //</p>
<h3 id='1.84ab'>1.84ab <small></small></h3>	<p class='l'>api cetyādikenoktam, kin tv ityetad vidhīyate /</p>
<h3 id='1.84cd'>1.84cd <small></small></h3>	<p class='l'>ānantaryaṃ parastāc ca nāpi śiṃṣma itīha tu //</p>
<h3 id='1.85ab'>1.85ab <small></small></h3>	<p class='l'>ke cid adhyāharanti, asya sūtrasyānyaparatvataḥ /</p>
<h3 id='1.85cd'>1.85cd <small></small></h3>	<p class='l'>na vāryate 'nadhītatvaṃ nānantaryaṃ vidhīyate //</p>
<h3 id='1.86ab'>1.86ab <small></small></h3>	<p class='l'>sāmarthyāsiddhyadṛṣṭārthaprasaṅgāt tena lakṣaṇā /</p>
<h3 id='1.86cd'>1.86cd <small>(<a href='docExplore?doc_id=ŚV_1.86cd_1.89ab'>ŚV_1.86cd_1.89ab</a>)</small></h3>	<p class='l'>ānantaryavacovyaktir āśritaivātra lakṣyate //</p>
<h3 id='1.87ab'>1.87ab <small></small></h3>	<p class='l'>śrutārthaṃ tv aparityajya lakṣaṇārtho vidhīyate /</p>
<h3 id='1.87cd'>1.87cd <small></small></h3>	<p class='l'>pratītā dharmajiñāsā vedādhyāyād anantarā //</p>
<h3 id='1.88ab'>1.88ab <small></small></h3>	<p class='l'>tatkālasyāvaruddhatvāt snānābhāvaṃ hi lakṣayet /</p>
<h3 id='1.88cd'>1.88cd <small></small></h3>	<p class='l'>virodho yugapatprāpteḥ, daurbalyaṃ vedabādhanāt //</p>
<h3 id='1.89ab'>1.89ab <small></small></h3>	<p class='l'>snānasya tena bādhaḥ syād dharmajijñāsayā balāt /</p>
<h3 id='1.89cd'>1.89cd <small>(<a href='docExplore?doc_id=ŚV_1.89cd_1.92ab'>ŚV_1.89cd_1.92ab</a>)</small></h3>	<p class='l'>dṛṣṭārthatvādisaṃyuktaṃ vākyaṃ lakṣaṇayā tv iti //</p>
<h3 id='1.90ab'>1.90ab <small></small></h3>	<p class='l'>punaruktyā gatārthatvāt tyaktaṃ kaiś cit, tad ucyate /</p>
<h3 id='1.90cd'>1.90cd <small></small></h3>	<p class='l'>yady apy asya bhaved vācyam ānantaryam asaṃśayam //</p>
<h3 id='1.91ab'>1.91ab <small></small></h3>	<p class='l'>tathāpi pūrvatāmātraṃ lakṣayed avirodhataḥ /</p>
<h3 id='1.91cd'>1.91cd <small></small></h3>	<p class='l'>granthagrahaṇamātre ca kṛte snānaṃ virudhyate //</p>
<h3 id='1.92ab'>1.92ab <small></small></h3>	<p class='l'>adhītyetyadhigamyeti vyākhyāne tv avirodhitā /</p>
<h3 id='1.92cd'>1.92cd <small>(<a href='docExplore?doc_id=ŚV_1.92cd_1.95cd'>ŚV_1.92cd_1.95cd</a>)</small></h3>	<p class='l'>yas tv evamavirodhitvaṃ kurvannāplavanaṃ vadet //</p>
<h3 id='1.93ab'>1.93ab <small></small></h3>	<p class='l'>adṛṣṭāyātha vāpy anyaḥ saṃskāraṃ tasya cottaram /</p>
<h3 id='1.93cd'>1.93cd <small></small></h3>	<p class='l'>ihāsnānādiniyamo yaḥ kṛto brahmacāriṇaḥ //</p>
<h3 id='1.94ab'>1.94ab <small></small></h3>	<p class='l'>avidhitvam anāśritya so 'vasānam apekṣate /</p>
<h3 id='1.94cd'>1.94cd <small></small></h3>	<p class='l'>tato 'pekṣāvaśāt snānam asnānādinivartanam //</p>
<h3 id='1.95ab'>1.95ab <small></small></h3>	<p class='l'>virodhasāhacaryābhyāṃ dṛṣṭārthatvena lakṣayet /</p>
<h3 id='1.95cd'>1.95cd <small></small></h3>	<p class='l'>tasmād adhyayanasnānajijñāsākramavācinām //</p>
<h3 id='1.96ab'>1.96ab <small>(<a href='docExplore?doc_id=ŚV_1.96ab_1.98cd'>ŚV_1.96ab_1.98cd</a>)</small></h3>	<p class='l'>dṛṣṭārthatvāya śabdānām evaṃ vyākhyeyam āśritā /</p>
<h3 id='1.96cd'>1.96cd <small></small></h3>	<p class='l'>snātvā jijñāsamāno 'pi nanu vedaṃ na bādhate //</p>
<h3 id='1.97ab'>1.97ab <small></small></h3>	<p class='l'>tenāvirodhitā tasya, ityevaṃ vadata uttaram /</p>
<h3 id='1.97cd'>1.97cd <small></small></h3>	<p class='l'>yathaivādhyayanāt snānaṃ smaryate samanantaram //</p>
<h3 id='1.98ab'>1.98ab <small></small></h3>	<p class='l'>tathā tataḥ paro 'py anyaḥ padārtho 'nyaḥ paras tataḥ /</p>
<h3 id='1.98cd'>1.98cd <small></small></h3>	<p class='l'>tataś cāvaśyakartavye bādhe smārtasya kasya cit //</p>
<h3 id='1.99ab'>1.99ab <small>(<a href='docExplore?doc_id=ŚV_1.99ab_1.102ab'>ŚV_1.99ab_1.102ab</a>)</small></h3>	<p class='l'>yogyatvād āgate kāle prāthamyāt snānabādhanam /</p>
<h3 id='1.99cd'>1.99cd <small></small></h3>	<p class='l'>so 'yaṃ pāṭhakramasyārthād bādha ity avagamyate //</p>
<h3 id='1.100ab'>1.100ab <small></small></h3>	<p class='l'>guṇapradhānayor vāpi virodhād guṇabādhanam /</p>
<h3 id='1.100cd'>1.100cd <small></small></h3>	<p class='l'>snānopalakṣitā cātra nivṛttir guruveśmanaḥ //</p>
<h3 id='1.101ab'>1.101ab <small></small></h3>	<p class='l'>virodhitvena bādhyeta na tu madhvādibhakṣaṇam /</p>
<h3 id='1.101cd'>1.101cd <small></small></h3>	<p class='l'>tasmād gurukule tiṣṭhanmadhumāṃsādyavarjayan //</p>
<h3 id='1.102ab'>1.102ab <small></small></h3>	<p class='l'>jijñāsetāviruddhatvād dharmam ity avagamyate /</p>
<h3 id='1.102cd'>1.102cd <small>(<a href='docExplore?doc_id=ŚV_1.102cd_1.105cd'>ŚV_1.102cd_1.105cd</a>)</small></h3>	<p class='l'>gurugehanivṛttyaṃśo yāvac ca na samāpyate //</p>
<h3 id='1.103ab'>1.103ab <small></small></h3>	<p class='l'>tāvat sakalavācitvān na snānaṃ paryavasyati /</p>
<h3 id='1.103cd'>1.103cd <small></small></h3>	<p class='l'>gurugehādanāvṛttaḥ snātako hi na kathyate //</p>
<h3 id='1.104ab'>1.104ab <small></small></h3>	<p class='l'>tatparatvavidhānāc ca na tāvad dārasaṅgrahaḥ /</p>
<h3 id='1.104cd'>1.104cd <small></small></h3>	<p class='l'>vyākhyāya kīrtitā cātra snāyād iti punaḥ smṛtiḥ //</p>
<h3 id='1.105ab'>1.105ab <small></small></h3>	<p class='l'>smāvartiṣṭa metyādi smṛter yady apy anantaram /</p>
<h3 id='1.105cd'>1.105cd <small></small></h3>	<p class='l'>viparītārtham ity asmāt tadvākyād apanīyate //</p>
<h3 id='1.106ab'>1.106ab <small>(<a href='docExplore?doc_id=ŚV_1.106ab_1.108cd'>ŚV_1.106ab_1.108cd</a>)</small></h3>	<p class='l'>athaśabdena yo bādhaḥ purastād upavarṇitaḥ /</p>
<h3 id='1.106cd'>1.106cd <small></small></h3>	<p class='l'>tanmātrasyaiva bādho 'tra dṛṣṭārthatvāt pradarśitaḥ //</p>
<h3 id='1.107ab'>1.107ab <small></small></h3>	<p class='l'>smṛtiprāptam idānīṃ tu madhumāṃsādyavarjanam /</p>
<h3 id='1.107cd'>1.107cd <small></small></h3>	<p class='l'>pratiṣedhann adṛṣṭārthaṃ sūtrakāro na śobhate //</p>
<h3 id='1.108ab'>1.108ab <small></small></h3>	<p class='l'>nivṛttya gurugehāc ca jijñāsārthaḥ punar bhavet /</p>
<h3 id='1.108cd'>1.108cd <small></small></h3>	<p class='l'>praveśaḥ so 'py adṛṣṭārtha iti naiveha sūtritaḥ //</p>
<h3 id='1.109ab'>1.109ab <small>(<a href='docExplore?doc_id=ŚV_1.109ab_1.112ab'>ŚV_1.109ab_1.112ab</a>)</small></h3>	<p class='l'>nirgamo hi kṛtārthasya dṛṣṭārtho guruveśmanaḥ /</p>
<h3 id='1.109cd'>1.109cd <small></small></h3>	<p class='l'>smaryate tasya nārthaḥ syād akṛtārthasya nirgame //</p>
<h3 id='1.110ab'>1.110ab <small></small></h3>	<p class='l'>athaśabdaprasiddhyaiva vedagrahaṇahetutā /</p>
<h3 id='1.110cd'>1.110cd <small></small></h3>	<p class='l'>ānantaryopadeśitvād ataḥ śabdena kiṃ punaḥ //</p>
<h3 id='1.111ab'>1.111ab <small></small></h3>	<p class='l'>yogyatvam athaśabdena yady api pratipāditam /</p>
<h3 id='1.111cd'>1.111cd <small></small></h3>	<p class='l'>tad eva hetur atreti nātaḥśabdād vinā bhavet //</p>
<h3 id='1.112ab'>1.112ab <small></small></h3>	<p class='l'>lakṣaṇaṃ puruṣasyaiva tadā tad dhi prasajyate /</p>
<h3 id='1.112cd'>1.112cd <small>(<a href='docExplore?doc_id=ŚV_1.112cd_1.115cd'>ŚV_1.112cd_1.115cd</a>)</small></h3>	<p class='l'>jijñāsāyāś ca hetutve phalārthatvādi sambhavet //</p>
<h3 id='1.113ab'>1.113ab <small></small></h3>	<p class='l'>ataḥśabdagṛhītaṃ vā tatrādhyayanam āśritam /</p>
<h3 id='1.113cd'>1.113cd <small></small></h3>	<p class='l'>hetāvakathyamāne hi maṅgalādy apy asau vadet //</p>
<h3 id='1.114ab'>1.114ab <small></small></h3>	<p class='l'>snānabādhasya vā hetur ata ity ucyate punaḥ /</p>
<h3 id='1.114cd'>1.114cd <small></small></h3>	<p class='l'>yogyasyādhītavedatvān nāvasthātuṃ hi labhyate //</p>
<h3 id='1.115ab'>1.115ab <small></small></h3>	<p class='l'>sanvācyecchāntaraṃ karma jñānaṃ vyāpnoti tāvatā /</p>
<h3 id='1.115cd'>1.115cd <small></small></h3>	<p class='l'>jñānopasarjanā saiva na tu vidhyādi gamyate //</p>
<h3 id='1.116ab'>1.116ab <small>(<a href='docExplore?doc_id=ŚV_1.116ab_1.118cd'>ŚV_1.116ab_1.118cd</a>)</small></h3>	<p class='l'>iṣes tu karma bāhyaḥ syād dharmaḥ sā vātha vā dvayam /</p>
<h3 id='1.116cd'>1.116cd <small></small></h3>	<p class='l'>samānakartṛkatvaṃ tu tumunoktaṃ liṅā vidhiḥ //</p>
<h3 id='1.117ab'>1.117ab <small></small></h3>	<p class='l'>evaṃ viṣayanānātvān na kā cit punaruktatā /</p>
<h3 id='1.117cd'>1.117cd <small></small></h3>	<p class='l'>sūtritecchābhinirvṛttyai dvitīyecchātra sūtritā //</p>
<h3 id='1.118ab'>1.118ab <small></small></h3>	<p class='l'>prakṛtyā vikṛtir yasmāc caturthyantā samasyate /</p>
<h3 id='1.118cd'>1.118cd <small></small></h3>	<p class='l'>tādarthye yūpadārvādau tenāsminn asamāsatā //</p>
<h3 id='1.119ab'>1.119ab <small>(<a href='docExplore?doc_id=ŚV_1.119ab_1.121cd'>ŚV_1.119ab_1.121cd</a>)</small></h3>	<p class='l'>sa hi tasyety anenokto dharmasyety eṣa vigrahaḥ /</p>
<h3 id='1.119cd'>1.119cd <small></small></h3>	<p class='l'>dharmāyeti tu tādarthye ṣaṣṭhī vṛtteti kathyate //</p>
<h3 id='1.120ab'>1.120ab <small></small></h3>	<p class='l'>prāpnoty atra caturthy eva viśeṣaś ced vivakṣitaḥ /</p>
<h3 id='1.120cd'>1.120cd <small></small></h3>	<p class='l'>sāmānyasya vivakṣāyāṃ tādṛśaṃ kathyate katham //</p>
<h3 id='1.121ab'>1.121ab <small></small></h3>	<p class='l'>sambandhamātra evaiṣā ṣaṣṭhyutpannā tathāpi tu /</p>
<h3 id='1.121cd'>1.121cd <small></small></h3>	<p class='l'>viśeṣaniṣṭhatā tasyā bhāṣyakāreṇa varṇyate //</p>
<h3 id='1.122ab'>1.122ab <small>(<a href='docExplore?doc_id=ŚV_1.122ab_1.124cd'>ŚV_1.122ab_1.124cd</a>)</small></h3>	<p class='l'>sādhanābhāsatā cātra pūrvapakṣārthagocarā /</p>
<h3 id='1.122cd'>1.122cd <small></small></h3>	<p class='l'>anyasādhanam anyasya sādhanābhāsa ucyate //</p>
<h3 id='1.123ab'>1.123ab <small></small></h3>	<p class='l'>kratvarthaṃ puruṣārthasya tadarthaṃ ca krator iti /</p>
<h3 id='1.123cd'>1.123cd <small></small></h3>	<p class='l'>śeṣalakṣaṇaśabdaś ca kṛtsnaśāstravivakṣayā //</p>
<h3 id='1.124ab'>1.124ab <small></small></h3>	<p class='l'>prasiddhaḥ śakyate jñātum prasiddhatvāt tu neṣyate /</p>
<h3 id='1.124cd'>1.124cd <small></small></h3>	<p class='l'>aprasiddhas tv aśakyatvānnatarām ity ato 'bravīt //</p>
<h3 id='1.125ab'>1.125ab <small>(<a href='docExplore?doc_id=ŚV_1.125ab_1.128cd'>ŚV_1.125ab_1.128cd</a>)</small></h3>	<p class='l'>jijñāsyaḥ saṃśayād dharmaḥ śreyaskaratayāpi ca /</p>
<h3 id='1.125cd'>1.125cd <small></small></h3>	<p class='l'>asandigdho hy ajijñāsyo yo vā syān niṣprayojanaḥ //</p>
<h3 id='1.126ab'>1.126ab <small></small></h3>	<p class='l'>svarūpādiṣu dharmasya dvidhā vipratipadyate /</p>
<h3 id='1.126cd'>1.126cd <small></small></h3>	<p class='l'>pūrvaṃ pramāṇarūpābhyām, pādenādyasya nirṇayaḥ //</p>
<h3 id='1.127ab'>1.127ab <small></small></h3>	<p class='l'>sthite vedapramāṇatve punar vākyārthanirṇaye /</p>
<h3 id='1.127cd'>1.127cd <small></small></h3>	<p class='l'>matir bahuvidāṃ puṃsāṃ saṃśayān nopajāyate //</p>
<h3 id='1.128ab'>1.128ab <small></small></h3>	<p class='l'>ke cid āhur asāv arthaḥ, ke cin nāsāv ayaṃ tv iti /</p>
<h3 id='1.128cd'>1.128cd <small></small></h3>	<p class='l'>tannirṇayārtham apy etat paraṃ śāstraṃ praṇīyate //</p>
<h2 id='2'>2</h2>
<p>&lt;codanāsūtra (CDS)&gt;</p>
<h3 id='2.1ab'>2.1ab <small>(<a href='docExplore?doc_id=ŚV_2.1ab_2.3cd'>ŚV_2.1ab_2.3cd</a>)</small></h3>	<p class='l'>dharme sāmānyataḥ siddhe pramāṇaṃ codanocyate /</p>
<h3 id='2.1cd'>2.1cd <small></small></h3>	<p class='l'>svarūpādes tataḥ siddhaḥ, svarūpaṃ ceha sūtryate //</p>
<h3 id='2.2ab'>2.2ab <small></small></h3>	<p class='l'>dvayam ekena sūtreṇa śrutyarthābhyāṃ nirūpyate /</p>
<h3 id='2.2cd'>2.2cd <small></small></h3>	<p class='l'>svarūpe 'pi hi tasyokte pramāṇaṃ kathyate 'rthataḥ //</p>
<h3 id='2.3ab'>2.3ab <small></small></h3>	<p class='l'>kimādyapekṣitaiḥ pūrṇaḥ samarthaḥ pratyayo vidhau /</p>
<h3 id='2.3cd'>2.3cd <small></small></h3>	<p class='l'>tena pravartakaṃ vākyaṃ śāstre 'smin codanocyate //</p>
<h3 id='2.4ab'>2.4ab <small>(<a href='docExplore?doc_id=ŚV_2.4ab_2.6cd'>ŚV_2.4ab_2.6cd</a>)</small></h3>	<p class='l'>codanaiva pramāṇaṃ cetyetaddharme 'vadhāritam /</p>
<h3 id='2.4cd'>2.4cd <small></small></h3>	<p class='l'>sākāṅkṣam iti manvāno yuktileśaṃ dvaye 'spṛśat //</p>
<h3 id='2.5ab'>2.5ab <small></small></h3>	<p class='l'>sambhāvyate pramāṇatvaṃ śabdasyaivaṃvidheṣv api /</p>
<h3 id='2.5cd'>2.5cd <small></small></h3>	<p class='l'>indriyāder asāmarthyaṃ vakṣyamāṇamadīdiśat //</p>
<h3 id='2.6ab'>2.6ab <small></small></h3>	<p class='l'>atyantāsaty api jñānam arthe śabdaḥ karoti hi /</p>
<h3 id='2.6cd'>2.6cd <small></small></h3>	<p class='l'>tenotsarge sthite tasya doṣābhāvāt pramāṇatā //</p>
<h3 id='2.7ab'>2.7ab <small>(<a href='docExplore?doc_id=ŚV_2.7ab_2.10ab'>ŚV_2.7ab_2.10ab</a>)</small></h3>	<p class='l'>codanety abravīc cātra śabdamātravivakṣayā /</p>
<h3 id='2.7cd'>2.7cd <small></small></h3>	<p class='l'>na hi bhūtādiviṣayaḥ kaś cid asti vidhāyakaḥ //</p>
<h3 id='2.8ab'>2.8ab <small></small></h3>	<p class='l'>indriyādivyudāsena śabdo yāvan na sādhyate /</p>
<h3 id='2.8cd'>2.8cd <small></small></h3>	<p class='l'>tāvac ca tadviśeṣasya kuto vāvasaro bhavet //</p>
<h3 id='2.9ab'>2.9ab <small></small></h3>	<p class='l'>nimittamātraṃ vocyeta pramāṇaṃ ceha lakṣaṇam /</p>
<h3 id='2.9cd'>2.9cd <small></small></h3>	<p class='l'>pramāṇaṃ tv api śabdo vā tajjñānaṃ vā nirūpyate /</p>
<h3 id='2.10ab'>2.10ab <small></small></h3>	<p class='l'>padārthas tanmatir vā syād vākyārthādhigamo 'pi vā /</p>
<h3 id='2.10cd'>2.10cd <small>(<a href='docExplore?doc_id=ŚV_2.10cd_2.13cd'>ŚV_2.10cd_2.13cd</a>)</small></h3>	<p class='l'>pūrveṣāṃ tu pramāṇatve phalatvaṃ tasya gamyate //</p>
<h3 id='2.11ab'>2.11ab <small></small></h3>	<p class='l'>jñāne lakṣaṇaśabdo 'yaṃ yadi nāma prayujyate /</p>
<h3 id='2.11cd'>2.11cd <small></small></h3>	<p class='l'>codanoktis tadā kāryaṃ tatkāryaṃ cāpi lakṣayet //</p>
<h3 id='2.12ab'>2.12ab <small></small></h3>	<p class='l'>nimittamātre śabde ca pramāṇe mukhyavṛttayoḥ /</p>
<h3 id='2.12cd'>2.12cd <small></small></h3>	<p class='l'>sāmānādhikaraṇyaṃ syāc codanālakṣaṇatvayoḥ //</p>
<h3 id='2.13ab'>2.13ab <small></small></h3>	<p class='l'>dravyakriyāguṇādīnāṃ dharmatvaṃ sthāpayiṣyate /</p>
<h3 id='2.13cd'>2.13cd <small></small></h3>	<p class='l'>teṣām aindriyakatve 'pi na tādrūpyeṇa dharmatā //</p>
<h3 id='2.14ab'>2.14ab <small>(<a href='docExplore?doc_id=ŚV_2.14ab_2.16cd'>ŚV_2.14ab_2.16cd</a>)</small></h3>	<p class='l'>śreyaḥsādhanatā hy eṣāṃ nityaṃ vedāt pratīyate /</p>
<h3 id='2.14cd'>2.14cd <small></small></h3>	<p class='l'>tādrūpyeṇa ca dharmatvaṃ tasmān nendriyagocaraḥ //</p>
<h3 id='2.15ab'>2.15ab <small></small></h3>	<p class='l'>pradarśanārtham atroktam indriyaṃ sūtrakāravat /</p>
<h3 id='2.15cd'>2.15cd <small></small></h3>	<p class='l'>nānyat kiñ ceti vācchedaḥ sāmānyārthaḥ prayujyate //</p>
<h3 id='2.16ab'>2.16ab <small></small></h3>	<p class='l'>tadasāmarthyasiddhyai ca punar indriyakīrtanam /</p>
<h3 id='2.16cd'>2.16cd <small></small></h3>	<p class='l'>kiñ ceti madhyam acchedo hetupraśne prayujyate //</p>
<h3 id='2.17ab'>2.17ab <small>(<a href='docExplore?doc_id=ŚV_2.17ab_2.19cd'>ŚV_2.17ab_2.19cd</a>)</small></h3>	<p class='l'>yady api tv anumānasyāpy evamādau samarthatā /</p>
<h3 id='2.17cd'>2.17cd <small></small></h3>	<p class='l'>vinā sambandhabodhena na tu tasyodbhavaḥ kva cit /</p>
<h3 id='2.18ab'>2.18ab <small></small></h3>	<p class='l'>na sāmānyaviśeṣābhyāṃ dharmasambandhadarśanam /</p>
<h3 id='2.18cd'>2.18cd <small></small></h3>	<p class='l'>liṅgasya kasya cit siddhaṃ yena syād anumānatā //</p>
<h3 id='2.19ab'>2.19ab <small></small></h3>	<p class='l'>nanu śabdo 'pi sambandhabodhānnarte pravarttate /</p>
<h3 id='2.19cd'>2.19cd <small></small></h3>	<p class='l'>padaṃ tat, na ca tadvācyo dharmaḥ, vākyārtha eva saḥ //</p>
<h3 id='2.20ab'>2.20ab <small>(<a href='docExplore?doc_id=ŚV_2.20ab_2.22cd'>ŚV_2.20ab_2.22cd</a>)</small></h3>	<p class='l'>vākyasyāvācakatvaṃ ca, padārthānāṃ ca hetutā /</p>
<h3 id='2.20cd'>2.20cd <small></small></h3>	<p class='l'>sambandhasyānapekṣāṇāṃ vākyārthe sthāpayiṣyate //</p>
<h3 id='2.21ab'>2.21ab <small></small></h3>	<p class='l'>nityatvāder asiddhatvād, abhyupetyocyate 'tha vā /</p>
<h3 id='2.21cd'>2.21cd <small></small></h3>	<p class='l'>sutarām apramāṇatvaṃ vaktṛprāmāṇyavarjanāt //</p>
<h3 id='2.22ab'>2.22ab <small></small></h3>	<p class='l'>pramāṇāntaradṛṣṭaṃ hi śabdo 'rthaṃ prāpayet sadā /</p>
<h3 id='2.22cd'>2.22cd <small></small></h3>	<p class='l'>smṛtivac ca svayaṃ tasya prāmāṇyaṃ nopapadyate //</p>
<h3 id='2.23ab'>2.23ab <small>(<a href='docExplore?doc_id=ŚV_2.23ab_2.25cd'>ŚV_2.23ab_2.25cd</a>)</small></h3>	<p class='l'>nūnaṃ tatrānubhūto 'sāvityāptoktinibandhanā /</p>
<h3 id='2.23cd'>2.23cd <small></small></h3>	<p class='l'>buddhiḥ sākṣād adṛṣṭe 'pi yuktārthe puruṣoktitaḥ //</p>
<h3 id='2.24ab'>2.24ab <small></small></h3>	<p class='l'>nātmīyād anyadīyād vā pratyakṣāder vinā kva cit /</p>
<h3 id='2.24cd'>2.24cd <small></small></h3>	<p class='l'>vacasaḥ satyatā dṛṣṭā tathā syāc codanāsv api //</p>
<h3 id='2.25ab'>2.25ab <small></small></h3>	<p class='l'>tena saty api vijñāne pratijñāder yathaiva hi /</p>
<h3 id='2.25cd'>2.25cd <small></small></h3>	<p class='l'>svātantryān na pramāṇatvaṃ tathā vede 'pi dṛśyatām //</p>
<h3 id='2.26ab'>2.26ab <small>(<a href='docExplore?doc_id=ŚV_2.26ab_2.29ab'>ŚV_2.26ab_2.29ab</a>)</small></h3>	<p class='l'>svargayāgādisambandhaviṣayā codanā mṛṣā /</p>
<h3 id='2.26cd'>2.26cd <small></small></h3>	<p class='l'>pratyakṣādyagatārthatvādīdṛgbuddhādivākyavat //</p>
<h3 id='2.27ab'>2.27ab <small></small></h3>	<p class='l'>yad vāptenāpraṇītatvād bālonmattādivākyavat /</p>
<h3 id='2.27cd'>2.27cd <small></small></h3>	<p class='l'>vyomādivac ca nityatvāt prāmāṇyasya nirākṛtiḥ //</p>
<h3 id='2.28ab'>2.28ab <small></small></h3>	<p class='l'>yadi vā puruṣādhīnaprāmāṇyāḥ sarvacodanāḥ /</p>
<h3 id='2.28cd'>2.28cd <small></small></h3>	<p class='l'>svato vā na pramāṇaṃ syur vākyatvāt puruṣoktivat //</p>
<h3 id='2.29ab'>2.29ab <small></small></h3>	<p class='l'>prāmāṇyaṃ vā narāpekṣaṃ sarvaśabdeṣu gamyatām /</p>
<h3 id='2.29cd'>2.29cd <small>(<a href='docExplore?doc_id=ŚV_2.29cd_2.32ab'>ŚV_2.29cd_2.32ab</a>)</small></h3>	<p class='l'>śabdaiḥ sambandhyamānatvād apramāṇyaṃ tathaiva hi /</p>
<h3 id='2.30ab'>2.30ab <small></small></h3>	<p class='l'>na syād vaktṛguṇānāṃ ced vacaḥ prāmāṇyahetutā /</p>
<h3 id='2.30cd'>2.30cd <small></small></h3>	<p class='l'>taddoṣair apramāṇatvaṃ kim ity asya bhaviṣyati //</p>
<h3 id='2.31ab'>2.31ab <small></small></h3>	<p class='l'>evaṃ sthite tu vedasya sati vāsati vā nare /</p>
<h3 id='2.31cd'>2.31cd <small></small></h3>	<p class='l'>prāmāṇyaṃ durlabhaṃ matvā nanv ity etadacūcudat /</p>
<h3 id='2.32ab'>2.32ab <small></small></h3>	<p class='l'>tatra vipratiṣiddhatvaṃ buddhavākye 'pi yujyate /</p>
<h3 id='2.32cd'>2.32cd <small>(<a href='docExplore?doc_id=ŚV_2.32cd_2.35ab'>ŚV_2.32cd_2.35ab</a>)</small></h3>	<p class='l'>tato 'pi pratyayotpattes tasmāj jātyuttaraṃ tv idam //</p>
<h3 id='2.33ab'>2.33ab <small></small></h3>	<p class='l'>sarvavijñānaviṣayam idaṃ tāvat parīkṣyatām /</p>
<h3 id='2.33cd'>2.33cd <small></small></h3>	<p class='l'>pramāṇatvāpramāṇatve svataḥ kiṃ parato 'tha vā //</p>
<h3 id='2.34ab'>2.34ab <small></small></h3>	<p class='l'>svato 'satām asādhyatvāt ke cid āhur dvayaṃ svataḥ /</p>
<h3 id='2.34cd'>2.34cd <small></small></h3>	<p class='l'>apare kāraṇotpannaguṇadoṣāvadhāraṇāt //</p>
<h3 id='2.35ab'>2.35ab <small></small></h3>	<p class='l'>svatas tāvad dvayaṃ nāsti, virodhāt, parato na ca /</p>
<h3 id='2.35cd'>2.35cd <small>(<a href='docExplore?doc_id=ŚV_2.35cd_2.38cd'>ŚV_2.35cd_2.38cd</a>)</small></h3>	<p class='l'>niḥsvabhāvatvam evaṃ hi jñānarūpe prasajyate /</p>
<h3 id='2.36ab'>2.36ab <small></small></h3>	<p class='l'>kathaṃ hy anyānapekṣasya viparītātmasambhavaḥ /</p>
<h3 id='2.36cd'>2.36cd <small></small></h3>	<p class='l'>kimātmakaṃ bhavet tac ca svabhāvadvayavarjitam /</p>
<h3 id='2.37ab'>2.37ab <small></small></h3>	<p class='l'>vijñānavyaktibhedena bhavec ced aviruddhatā /</p>
<h3 id='2.37cd'>2.37cd <small></small></h3>	<p class='l'>tathāpy anyānapekṣatve kiṃ kveti na nirūpyate //</p>
<h3 id='2.38ab'>2.38ab <small></small></h3>	<p class='l'>tasmāt svābhāvikaṃ teṣām apramāṇatvam iṣyatām /</p>
<h3 id='2.38cd'>2.38cd <small></small></h3>	<p class='l'>prāmāṇyañ ca parāpekṣam, atra nyāyo 'bhidhīyate //</p>
<h3 id='2.39ab'>2.39ab <small>(<a href='docExplore?doc_id=ŚV_2.39ab_2.41cd'>ŚV_2.39ab_2.41cd</a>)</small></h3>	<p class='l'>aprāmānyam avastutvān na syāt kāraṇadoṣataḥ /</p>
<h3 id='2.39cd'>2.39cd <small></small></h3>	<p class='l'>vastutvāt tu guṇais teṣāṃ prāmāṇyam upajanyate //</p>
<h3 id='2.40ab'>2.40ab <small></small></h3>	<p class='l'>prāmāṇyaṃ hi yadotsargāt tadabhāvo 'tha kṛtrimaḥ /</p>
<h3 id='2.40cd'>2.40cd <small></small></h3>	<p class='l'>tadā svapnādibodhe 'pi prāmāṇyaṃ kena vāryate //</p>
<h3 id='2.41ab'>2.41ab <small></small></h3>	<p class='l'>matpakṣe kāraṇābhāvāt prāmānyaṃ nopajāyate /</p>
<h3 id='2.41cd'>2.41cd <small></small></h3>	<p class='l'>hetumattvaprasaṅgo 'to na bhaviṣyaty avastunaḥ //</p>
<h3 id='2.42ab'>2.42ab <small>(<a href='docExplore?doc_id=ŚV_2.42ab_2.45ab'>ŚV_2.42ab_2.45ab</a>)</small></h3>	<p class='l'>indriyādiguṇāś cāsya kāraṇam, tadasad dvidhā /</p>
<h3 id='2.42cd'>2.42cd <small></small></h3>	<p class='l'>duṣṭatvād indriyādīnām abhāve 'nyatamasya vā /</p>
<h3 id='2.43ab'>2.43ab <small></small></h3>	<p class='l'>ata eva ca vo bhrāntir doṣair mithyātvadhīr iti /</p>
<h3 id='2.43cd'>2.43cd <small></small></h3>	<p class='l'>tadvyāptes tu guṇābhāvas tatkṛtā hy apramāṇatā //</p>
<h3 id='2.44ab'>2.44ab <small></small></h3>	<p class='l'>tasmāt kāraṇaśuddhatvaṃ jñānaprāmāṇyakāraṇam /</p>
<h3 id='2.44cd'>2.44cd <small></small></h3>	<p class='l'>svabhāvato 'pramāṇatvaṃ tadabhāvena lakṣyate /</p>
<h3 id='2.45ab'>2.45ab <small></small></h3>	<p class='l'>anvayavyatirekābhyām aprāmāṇyaṃ na doṣataḥ /</p>
<h3 id='2.45cd'>2.45cd <small>(<a href='docExplore?doc_id=ŚV_2.45cd_2.48cd'>ŚV_2.45cd_2.48cd</a>)</small></h3>	<p class='l'>nājñāne dṛśyate hy etatkāraṇābhāvahetuke //</p>
<h3 id='2.46ab'>2.46ab <small></small></h3>	<p class='l'>tataś ca puruṣābhāvāt sati vā śuddhyasambhavāt /</p>
<h3 id='2.46cd'>2.46cd <small></small></h3>	<p class='l'>nirmūlatvāt pramāṇatvaṃ codanāyāṃ na yujyate //</p>
<h3 id='2.47ab'>2.47ab <small></small></h3>	<p class='l'>svataḥ sarvapramāṇānāṃ prāmāṇyam iti gamyatām /</p>
<h3 id='2.47cd'>2.47cd <small></small></h3>	<p class='l'>na hi svato 'satī śaktiḥ kartum anyena śakyate //</p>
<h3 id='2.48ab'>2.48ab <small></small></h3>	<p class='l'>ātmalābhe ca bhāvānāṃ kāraṇāpekṣatā bhavet /</p>
<h3 id='2.48cd'>2.48cd <small></small></h3>	<p class='l'>labdhātmanāṃ svakāryeṣu pravṛttiḥ svayam eva tu /</p>
<h3 id='2.49ab'>2.49ab <small>(<a href='docExplore?doc_id=ŚV_2.49ab_2.51cd'>ŚV_2.49ab_2.51cd</a>)</small></h3>	<p class='l'>jāte 'pi yadi vijñāne tāvan nārtho 'vadhāryate /</p>
<h3 id='2.49cd'>2.49cd <small></small></h3>	<p class='l'>yāvatkāraṇaśuddhatvaṃ na pramāṇāntarād bhavet //</p>
<h3 id='2.50ab'>2.50ab <small></small></h3>	<p class='l'>tatra jñānāntarotpādaḥ pratīkṣyaḥ kāraṇāntarāt /</p>
<h3 id='2.50cd'>2.50cd <small></small></h3>	<p class='l'>yāvad dhi na paricchinnā śuddhis tāvad asatsamā //</p>
<h3 id='2.51ab'>2.51ab <small></small></h3>	<p class='l'>tasyāpi kāraṇe śuddhe tajjñāne syāt pramāṇatā /</p>
<h3 id='2.51cd'>2.51cd <small></small></h3>	<p class='l'>tasyāpy evam itīcchaś ca na kva cid vyavatiṣṭhate //</p>
<h3 id='2.52ab'>2.52ab <small>(<a href='docExplore?doc_id=ŚV_2.52ab_2.54cd'>ŚV_2.52ab_2.54cd</a>)</small></h3>	<p class='l'>yadā svataḥ pramāṇatvaṃ tadānyan naiva gṛhyate /</p>
<h3 id='2.52cd'>2.52cd <small></small></h3>	<p class='l'>nivarttatte hi mithyātvaṃ doṣājñānād ayatnataḥ //</p>
<h3 id='2.53ab'>2.53ab <small></small></h3>	<p class='l'>tasmād bodhātmakatvena prāptā buddheḥ pramāṇatā /</p>
<h3 id='2.53cd'>2.53cd <small></small></h3>	<p class='l'>arthānyathātvahetūtthadoṣajñānād apodyate //</p>
<h3 id='2.54ab'>2.54ab <small></small></h3>	<p class='l'>aprāmāṇyaṃ tridhā bhinnaṃ mithyātvājñānasaṃśayaiḥ /</p>
<h3 id='2.54cd'>2.54cd <small></small></h3>	<p class='l'>vastutvād dvividhasyātra sambhavo duṣṭakāraṇāt //</p>
<h3 id='2.55ab'>2.55ab <small>(<a href='docExplore?doc_id=ŚV_2.55ab_2.58ab'>ŚV_2.55ab_2.58ab</a>)</small></h3>	<p class='l'>avijñāne tu doṣāṇāṃ vyāpāro naiva kalpyate /</p>
<h3 id='2.55cd'>2.55cd <small></small></h3>	<p class='l'>kāraṇābhāvatas tv eva tatsiddhaṃ nastvaduktivat //</p>
<h3 id='2.56ab'>2.56ab <small></small></h3>	<p class='l'>doṣataś cāpramāṇatve svataḥprāmāṇyavādinām /</p>
<h3 id='2.56cd'>2.56cd <small></small></h3>	<p class='l'>guṇajñānānavasthāvan na doṣeṣu prasajyate //</p>
<h3 id='2.57ab'>2.57ab <small></small></h3>	<p class='l'>sākṣād viparyayajñānāl laghvyeva tv apramāṇatā /</p>
<h3 id='2.57cd'>2.57cd <small></small></h3>	<p class='l'>pūrvābādhena notpattir uttarasya hi sidhyati //</p>
<h3 id='2.58ab'>2.58ab <small></small></h3>	<p class='l'>duṣṭakāraṇabodhe tu siddhe 'pi viṣayāntare /</p>
<h3 id='2.58cd'>2.58cd <small>(<a href='docExplore?doc_id=ŚV_2.58cd_2.61cd'>ŚV_2.58cd_2.61cd</a>)</small></h3>	<p class='l'>arthāt tulyārthatāṃ prāpya bādho godohanādivat //</p>
<h3 id='2.59ab'>2.59ab <small></small></h3>	<p class='l'>tatra doṣāntarajñānaṃ bādhadhīr vā parā na cet /</p>
<h3 id='2.59cd'>2.59cd <small></small></h3>	<p class='l'>tadudbhūtau dvitīyasya mithyātvād ādyamānatā //</p>
<h3 id='2.60ab'>2.60ab <small></small></h3>	<p class='l'>svata eva hi tatrāpi doṣājñānāt pramāṇatā /</p>
<h3 id='2.60cd'>2.60cd <small></small></h3>	<p class='l'>doṣajñāne tv anutpanne na śaṅkyā niṣpramāṇatā //</p>
<h3 id='2.61ab'>2.61ab <small></small></h3>	<p class='l'>evaṃ tricaturajñānajanmano nādhikā matiḥ /</p>
<h3 id='2.61cd'>2.61cd <small></small></h3>	<p class='l'>prārthyate tāvataivaikaṃ svataḥ prāmāṇyam aśnute //</p>
<h3 id='2.62ab'>2.62ab <small>(<a href='docExplore?doc_id=ŚV_2.62ab_2.64cd'>ŚV_2.62ab_2.64cd</a>)</small></h3>	<p class='l'>śabde doṣodbhavas tāvad vaktradhīna iti sthitiḥ /</p>
<h3 id='2.62cd'>2.62cd <small></small></h3>	<p class='l'>tadabhāvaḥ kva cit tāvad guṇavadvaktṛkatvataḥ /</p>
<h3 id='2.63ab'>2.63ab <small></small></h3>	<p class='l'>tadguṇair apakṛṣṭānāṃ śabde saṃkrāntyasambhavāt /</p>
<h3 id='2.63cd'>2.63cd <small></small></h3>	<p class='l'>yadā vaktur abhāvena na syur doṣā nirāśrayāḥ /</p>
<h3 id='2.64ab'>2.64ab <small></small></h3>	<p class='l'>pauruṣeye dvayaṃ dṛṣṭaṃ doṣābhāvo guṇās tathā /</p>
<h3 id='2.64cd'>2.64cd <small></small></h3>	<p class='l'>prāmāṇyaṃ tatra guṇato naiva syād ity udāhṛtam //</p>
<h3 id='2.65ab'>2.65ab <small>(<a href='docExplore?doc_id=ŚV_2.65ab_2.68ab'>ŚV_2.65ab_2.68ab</a>)</small></h3>	<p class='l'>tasmād guṇebhyo doṣāṇām abhāvas tadabhāvataḥ /</p>
<h3 id='2.65cd'>2.65cd <small></small></h3>	<p class='l'>aprāmāṇyadvayāsattvaṃ tenotsargo 'napoditaḥ //</p>
<h3 id='2.66ab'>2.66ab <small></small></h3>	<p class='l'>pratyayotpattihetutvāt prāmāṇyaṃ nāpanīyate /</p>
<h3 id='2.66cd'>2.66cd <small></small></h3>	<p class='l'>doṣābhāvo guṇebhyaś cen nanu saivāsthitir bhavet //</p>
<h3 id='2.67ab'>2.67ab <small></small></h3>	<p class='l'>tadā tu vyāpriyante hi jñāyamānatayā guṇāḥ /</p>
<h3 id='2.67cd'>2.67cd <small></small></h3>	<p class='l'>doṣābhāve tu vijñeye sattāmātropakāriṇaḥ //</p>
<h3 id='2.68ab'>2.68ab <small></small></h3>	<p class='l'>tatrāpavādanirmuktir vaktrabhāvāl laghīyasī /</p>
<h3 id='2.68cd'>2.68cd <small>(<a href='docExplore?doc_id=ŚV_2.68cd_2.71cd'>ŚV_2.68cd_2.71cd</a>)</small></h3>	<p class='l'>vede tenāpramāṇatvaṃ nāśaṅkām api gacchati //</p>
<h3 id='2.69ab'>2.69ab <small></small></h3>	<p class='l'>ato vaktranadhīnatvāt prāmāṇye tadupāsanam /</p>
<h3 id='2.69cd'>2.69cd <small></small></h3>	<p class='l'>na yuktam, apramāṇatve kalpye tatprārthanā bhavet //</p>
<h3 id='2.70ab'>2.70ab <small></small></h3>	<p class='l'>tataś cāptāpraṇītatvaṃ na doṣāyātra jāyate /</p>
<h3 id='2.70cd'>2.70cd <small></small></h3>	<p class='l'>prayogāṇāṃ tu sarveṣāṃ vakṣyāmaḥ pratisādhanam //</p>
<h3 id='2.71ab'>2.71ab <small></small></h3>	<p class='l'>pauruṣeye tu vacane pramāṇāntaramūlatā /</p>
<h3 id='2.71cd'>2.71cd <small></small></h3>	<p class='l'>tadabhāve hi tad duṣyeditaran na kadā cana /</p>
<h3 id='2.72ab'>2.72ab <small>(<a href='docExplore?doc_id=ŚV_2.72ab_2.74cd'>ŚV_2.72ab_2.74cd</a>)</small></h3>	<p class='l'>tenetaraiḥ pramāṇair yā codanānām asaṅgatiḥ /</p>
<h3 id='2.72cd'>2.72cd <small></small></h3>	<p class='l'>tayaiva syāt pramāṇatvam anuvādatvam anyathā //</p>
<h3 id='2.73ab'>2.73ab <small></small></h3>	<p class='l'>anyasyāpi pramāṇatve saṅgatir naiva kāraṇam /</p>
<h3 id='2.73cd'>2.73cd <small></small></h3>	<p class='l'>tulyārthānāṃ vikalpyatvād ekaṃ tatra hi bodhakam //</p>
<h3 id='2.74ab'>2.74ab <small></small></h3>	<p class='l'>yatrāpi syāt paricchedaḥ pramāṇair uttaraiḥ punaḥ /</p>
<h3 id='2.74cd'>2.74cd <small></small></h3>	<p class='l'>nūnaṃ tatrāpi pūrveṇa so 'rtho nāvadhṛtas tathā //</p>
<h3 id='2.75ab'>2.75ab <small>(<a href='docExplore?doc_id=ŚV_2.75ab_2.78ab'>ŚV_2.75ab_2.78ab</a>)</small></h3>	<p class='l'>saṅgatyā yadi ceṣyeta pūrvapūrvapramāṇatā /</p>
<h3 id='2.75cd'>2.75cd <small></small></h3>	<p class='l'>pramāṇāntaram icchanto na vyavasthāṃ labhemahi /</p>
<h3 id='2.76ab'>2.76ab <small></small></h3>	<p class='l'>kasya cit tu yadīṣyeta svata eva pramāṇatā /</p>
<h3 id='2.76cd'>2.76cd <small></small></h3>	<p class='l'>prathamasya tathābhāve pradveṣaḥ kiṃnibandhanaḥ //</p>
<h3 id='2.77ab'>2.77ab <small></small></h3>	<p class='l'>śrotradhīś cāpramāṇaṃ syād itarābhir asaṅgateḥ /</p>
<h3 id='2.77cd'>2.77cd <small></small></h3>	<p class='l'>syāc cet tajjanitenaiva jñānenānyena saṅgatiḥ //</p>
<h3 id='2.78ab'>2.78ab <small></small></h3>	<p class='l'>vede 'pi śatakṛtvaḥ syād buddhir uccāraṇānugā /</p>
<h3 id='2.78cd'>2.78cd <small>(<a href='docExplore?doc_id=ŚV_2.78cd_2.81ab'>ŚV_2.78cd_2.81ab</a>)</small></h3>	<p class='l'>sādhanāntarajanyā tu buddhir nāsti dvayor api //</p>
<h3 id='2.79ab'>2.79ab <small></small></h3>	<p class='l'>yathā tv ekendriyādhīnajñānāntaranibandhanā /</p>
<h3 id='2.79cd'>2.79cd <small></small></h3>	<p class='l'>saṅgatiḥ kāraṇaṃ prāptā tathā vede 'pi kalpyatām //</p>
<h3 id='2.80ab'>2.80ab <small></small></h3>	<p class='l'>tasmād dṛḍhaṃ yadutpannaṃ nāpi saṃvādamṛcchati /</p>
<h3 id='2.80cd'>2.80cd <small></small></h3>	<p class='l'>jñānāntareṇa vijñānaṃ tatpramāṇaṃ pratīyatām //</p>
<h3 id='2.81ab'>2.81ab <small></small></h3>	<p class='l'>na cānumānataḥ sādhyā śabdādīnāṃ pramāṇatā /</p>
<h3 id='2.81cd'>2.81cd <small>(<a href='docExplore?doc_id=ŚV_2.81cd_2.84cd'>ŚV_2.81cd_2.84cd</a>)</small></h3>	<p class='l'>sarvasyaiva hi mā prāpat pramāṇāntarasādhyatā //</p>
<h3 id='2.82ab'>2.82ab <small></small></h3>	<p class='l'>nanu pramāṇam ityevaṃ pratyakṣādi na gṛhyate /</p>
<h3 id='2.82cd'>2.82cd <small></small></h3>	<p class='l'>na cetthamagṛhītena vyavahāro 'vakalpate //</p>
<h3 id='2.83ab'>2.83ab <small></small></h3>	<p class='l'>prāmāṇyaṃ grahaṇāt pūrvaṃ svarūpeṇaiva saṃsthitam /</p>
<h3 id='2.83cd'>2.83cd <small></small></h3>	<p class='l'>nirapekṣaṃ svakāryeṣu gṛhyate pratyayāntaraiḥ //</p>
<h3 id='2.84ab'>2.84ab <small></small></h3>	<p class='l'>tenāsya jñāyamānatvaṃ prāmāṇye nopayujyate /</p>
<h3 id='2.84cd'>2.84cd <small></small></h3>	<p class='l'>viṣayānubhāvo hy atra pūrvasmād eva labhyate /</p>
<h3 id='2.85ab'>2.85ab <small>(<a href='docExplore?doc_id=ŚV_2.85ab_2.87cd'>ŚV_2.85ab_2.87cd</a>)</small></h3>	<p class='l'>apramāṇaṃ punaḥ svārthagrāhakaṃ syāt svarūpataḥ /</p>
<h3 id='2.85cd'>2.85cd <small></small></h3>	<p class='l'>nivṛttis tasya mithyātve nāgṛhīte parair bhavet //</p>
<h3 id='2.86ab'>2.86ab <small></small></h3>	<p class='l'>na hy arthasyātathābhāvaḥ pūrveṇārthas tathātvavat /</p>
<h3 id='2.86cd'>2.86cd <small></small></h3>	<p class='l'>tatrāpy arthānyathābhāve dhīr yad vā duṣṭakāraṇe //</p>
<h3 id='2.87ab'>2.87ab <small></small></h3>	<p class='l'>tāvataiva ca mithyātvaṃ gṛhyate nānyahetukam /</p>
<h3 id='2.87cd'>2.87cd <small></small></h3>	<p class='l'>utpattyavasthaṃ caivedaṃ pramāṇam iti mīyate //</p>
<h3 id='2.88ab'>2.88ab <small>(<a href='docExplore?doc_id=ŚV_2.88ab_2.90cd'>ŚV_2.88ab_2.90cd</a>)</small></h3>	<p class='l'>ato yatrāpi mithyātvaṃ parebhyaḥ pratipādyate /</p>
<h3 id='2.88cd'>2.88cd <small></small></h3>	<p class='l'>tatrāpy etad dvayaṃ vācyaṃ na tu sādharmyamātrakam //</p>
<h3 id='2.89ab'>2.89ab <small></small></h3>	<p class='l'>codanārthānyathābhāvaṃ kurvataś cānumānataḥ /</p>
<h3 id='2.89cd'>2.89cd <small></small></h3>	<p class='l'>tajjñānenaiva yo bādhaḥ sa kathaṃ vinivāryate //</p>
<h3 id='2.90ab'>2.90ab <small></small></h3>	<p class='l'>tanmithyātvād abādhaś cet, prāptam anyonyasaṃśrayam /</p>
<h3 id='2.90cd'>2.90cd <small></small></h3>	<p class='l'>nānumānād ato 'nyad dhi bādhakaṃ kiñ cid asti te //</p>
<h3 id='2.91ab'>2.91ab <small>(<a href='docExplore?doc_id=ŚV_2.91ab_2.93cd'>ŚV_2.91ab_2.93cd</a>)</small></h3>	<p class='l'>na cānyair agrahe 'rthasya syād abhāvo rasādivat /</p>
<h3 id='2.91cd'>2.91cd <small></small></h3>	<p class='l'>teṣāṃ jihvādibhir yasmān niyamo grahaṇe 'sti hi //</p>
<h3 id='2.92ab'>2.92ab <small></small></h3>	<p class='l'>taddhiyaivārthabodhaś cet, tādṛgdharme bhaviṣyati /</p>
<h3 id='2.92cd'>2.92cd <small></small></h3>	<p class='l'>mamāsiddham idaṃ kin tu vedāj jāte 'vabodhane /</p>
<h3 id='2.93ab'>2.93ab <small></small></h3>	<p class='l'>vaktuṃ na dveṣamātreṇa yujyate satyavādinā /</p>
<h3 id='2.93cd'>2.93cd <small></small></h3>	<p class='l'>dveṣād asammatatvād vā na ca syād apramāṇatā //</p>
<h3 id='2.94ab'>2.94ab <small>(<a href='docExplore?doc_id=ŚV_2.94ab_2.97ab'>ŚV_2.94ab_2.97ab</a>)</small></h3>	<p class='l'>na cātmecchābhyanujñābhyāṃ prāmāṇyam avakalpate /</p>
<h3 id='2.94cd'>2.94cd <small></small></h3>	<p class='l'>agnidāhādiduḥkhasya na hy apratyakṣateṣyate //</p>
<h3 id='2.95ab'>2.95ab <small></small></h3>	<p class='l'>na cābhilāpikaṃ jñānaṃ prāmāṇyenāvadhāryate /</p>
<h3 id='2.95cd'>2.95cd <small></small></h3>	<p class='l'>tasmād ālokavad vede sarvasādhāraṇe sati //</p>
<h3 id='2.96ab'>2.96ab <small></small></h3>	<p class='l'>naivaṃ vipratipattavyam, bauddhāder vakṣyate 'ntaram /</p>
<h3 id='2.96cd'>2.96cd <small></small></h3>	<p class='l'>puruṣāśaktitas tatra sāpavādatvasambhavaḥ //</p>
<h3 id='2.97ab'>2.97ab <small></small></h3>	<p class='l'>vedasyāpauruṣeyatve siddhā tv evaṃ pramāṇatā /</p>
<h3 id='2.97cd'>2.97cd <small>(<a href='docExplore?doc_id=ŚV_2.97cd_2.100cd'>ŚV_2.97cd_2.100cd</a>)</small></h3>	<p class='l'>kartṛmattve tu vedasya samyaṅmithyātvavādibhiḥ //</p>
<h3 id='2.98ab'>2.98ab <small></small></h3>	<p class='l'>kartā guṇāś ca doṣāś ca mahājanaparigrahaḥ /</p>
<h3 id='2.98cd'>2.98cd <small></small></h3>	<p class='l'>evamādi vinā yuktyā kalpyam, mīmāṃsakaiḥ punaḥ //</p>
<h3 id='2.99ab'>2.99ab <small></small></h3>	<p class='l'>idānīm iva sarvatra dṛṣṭān nādhikam iṣyate /</p>
<h3 id='2.99cd'>2.99cd <small></small></h3>	<p class='l'>evambhūtasya vedasya jñānotpattiṃ prakurvataḥ //</p>
<h3 id='2.100ab'>2.100ab <small></small></h3>	<p class='l'>svarūpaviparītatvasaṃśayau bhāṣyavāritau /</p>
<h3 id='2.100cd'>2.100cd <small></small></h3>	<p class='l'>nivārayiṣyate cāpi duṣṭakāraṇakalpanā //</p>
<h3 id='2.101ab'>2.101ab <small>(<a href='docExplore?doc_id=ŚV_2.101ab_2.104ab'>ŚV_2.101ab_2.104ab</a>)</small></h3>	<p class='l'>puruṣābhāvatas tena taddvāreṇāpy aśaṅkitau /</p>
<h3 id='2.101cd'>2.101cd <small></small></h3>	<p class='l'>tathā satyatathābhāvo buddhyanutpattim āśritaḥ //</p>
<h3 id='2.102ab'>2.102ab <small></small></h3>	<p class='l'>tatra vipratiṣiddhatvaṃ bravītītyevamādinā /</p>
<h3 id='2.102cd'>2.102cd <small></small></h3>	<p class='l'>yathādṛṣṭārthavāditvaṃ tac cet pratyayitāditi //</p>
<h3 id='2.103ab'>2.103ab <small></small></h3>	<p class='l'>indriyeti tu mūlaṃ ced asyāstītyevam abravīt /</p>
<h3 id='2.103cd'>2.103cd <small></small></h3>	<p class='l'>draṣṭṛtvasatyavāditve tac cet pratyayitāditi //</p>
<h3 id='2.104ab'>2.104ab <small></small></h3>	<p class='l'>dṛśyamānārthavāditve syād anāptoktisatyatā /</p>
<h3 id='2.104cd'>2.104cd <small>(<a href='docExplore?doc_id=ŚV_2.104cd_2.107cd'>ŚV_2.104cd_2.107cd</a>)</small></h3>	<p class='l'>evaṃ tv ekāṅgavaikalyāt pratyudāharaṇasthitiḥ //</p>
<h3 id='2.105ab'>2.105ab <small></small></h3>	<p class='l'>ekaikābhāvamātre syād āptatvaindriyakatvayoḥ /</p>
<h3 id='2.105cd'>2.105cd <small></small></h3>	<p class='l'>apratyayitapakṣe syād aindriyasyāpy asatyatā //</p>
<h3 id='2.106ab'>2.106ab <small></small></h3>	<p class='l'>anindriyatvapakṣe vā satpratyayitabhāṣitam /</p>
<h3 id='2.106cd'>2.106cd <small></small></h3>	<p class='l'>vyāhatagranthataivaṃ syāt, tasmāt pūrveṇa satyatā //</p>
<h3 id='2.107ab'>2.107ab <small></small></h3>	<p class='l'>pareṇa mūlasadbhāva indriyeṇa tu darśitaḥ /</p>
<h3 id='2.107cd'>2.107cd <small></small></h3>	<p class='l'>aprāmāṇyanivṛttyarthaṃ doṣābhāvopavarṇanam //</p>
<h3 id='2.108ab'>2.108ab <small>(<a href='docExplore?doc_id=ŚV_2.108ab_2.110cd'>ŚV_2.108ab_2.110cd</a>)</small></h3>	<p class='l'>guṇāt prāmāṇyam ityevaṃ tatpūrvaṃ sunirākṛtam /</p>
<h3 id='2.108cd'>2.108cd <small></small></h3>	<p class='l'>pūrvatra pratiṣiddhatvān naitat prāmāṇyakāraṇam //</p>
<h3 id='2.109ab'>2.109ab <small></small></h3>	<p class='l'>samuccayārtho vāśabdaḥ pūrvasmin, uttaratra ca /</p>
<h3 id='2.109cd'>2.109cd <small></small></h3>	<p class='l'>vikalpenobhayor āha pratyudāharaṇe pṛthak //</p>
<h3 id='2.110ab'>2.110ab <small></small></h3>	<p class='l'>śakye 'py asatye mithyātvaṃ dṛṣṭaṃ satye 'py aśaktike /</p>
<h3 id='2.110cd'>2.110cd <small></small></h3>	<p class='l'>nānena vacaneneha sarvajñatvanirākriyā //</p>
<h3 id='2.111ab'>2.111ab <small>(<a href='docExplore?doc_id=ŚV_2.111ab_2.114ab'>ŚV_2.111ab_2.114ab</a>)</small></h3>	<p class='l'>vacanād ṛta ityevam apavādo hi saṃśritaḥ /</p>
<h3 id='2.111cd'>2.111cd <small></small></h3>	<p class='l'>yadi ṣaḍbhiḥ pramāṇaiḥ syāt sarvajñaḥ kena vāryate //</p>
<h3 id='2.112ab'>2.112ab <small></small></h3>	<p class='l'>ekena tu pramāṇena sarvajño yena kalpyate /</p>
<h3 id='2.112cd'>2.112cd <small></small></h3>	<p class='l'>nūnaṃ sa cakṣuṣā sarvān rasādīn pratipadyate //</p>
<h3 id='2.113ab'>2.113ab <small></small></h3>	<p class='l'>yajjātīyaiḥ pramāṇais tu yajjātīyārthadarśanam /</p>
<h3 id='2.113cd'>2.113cd <small></small></h3>	<p class='l'>bhaved idānīṃ lokasya tathā kālāntare 'py abhūt /</p>
<h3 id='2.114ab'>2.114ab <small></small></h3>	<p class='l'>yatrāpy atiśayo dṛṣṭaḥ sa svārthānatilaṅghanāt /</p>
<h3 id='2.114cd'>2.114cd <small>(<a href='docExplore?doc_id=ŚV_2.114cd_2.117cd'>ŚV_2.114cd_2.117cd</a>)</small></h3>	<p class='l'>dūrasūkṣmādidṛṣṭau syān na rūpe śrotravṛttitā //</p>
<h3 id='2.115ab'>2.115ab <small></small></h3>	<p class='l'>bhaviṣyati na dṛṣṭaṃ ca pratyakṣasya manāgapi /</p>
<h3 id='2.115cd'>2.115cd <small></small></h3>	<p class='l'>sāmarthyam, nānumānāder liṅgādirahite kva cit //</p>
<h3 id='2.116ab'>2.116ab <small></small></h3>	<p class='l'>sarvajñakalpanānyais tu vede cāpauruṣeyatā /</p>
<h3 id='2.116cd'>2.116cd <small></small></h3>	<p class='l'>tulyatā kalpitā yena tenedaṃ sampradhāryatām //</p>
<h3 id='2.117ab'>2.117ab <small></small></h3>	<p class='l'>sarvajño dṛśyate tāvan nedānīm asmadādibhiḥ /</p>
<h3 id='2.117cd'>2.117cd <small></small></h3>	<p class='l'>nirākaraṇavacchakyā na cāsīd iti kalpanā //</p>
<h3 id='2.118ab'>2.118ab <small>(<a href='docExplore?doc_id=ŚV_2.118ab_2.120cd'>ŚV_2.118ab_2.120cd</a>)</small></h3>	<p class='l'>na cāgamena sarvajñaḥ, tadīye 'nyonyasaṃśrayāt /</p>
<h3 id='2.118cd'>2.118cd <small></small></h3>	<p class='l'>narāntarapraṇītasya prāmāṇyaṃ gamyate katham //</p>
<h3 id='2.119ab'>2.119ab <small></small></h3>	<p class='l'>na cāpy evamparo nityaḥ śakyo labdhum ihāgamaḥ /</p>
<h3 id='2.119cd'>2.119cd <small></small></h3>	<p class='l'>nityaś ced arthavādatvaṃ tatpare syād anityatā //</p>
<h3 id='2.120ab'>2.120ab <small></small></h3>	<p class='l'>āgamasya ca nityatve siddhe tatkalpanā vṛthā /</p>
<h3 id='2.120cd'>2.120cd <small></small></h3>	<p class='l'>yatas taṃ pratipadyante dharmam eva tato narāḥ //</p>
<h3 id='2.121ab'>2.121ab <small>(<a href='docExplore?doc_id=ŚV_2.121ab_2.123cd'>ŚV_2.121ab_2.123cd</a>)</small></h3>	<p class='l'>yo 'pīndriyārthasambandhaviṣaye satyavāditām /</p>
<h3 id='2.121cd'>2.121cd <small></small></h3>	<p class='l'>dṛṣṭvā tadvacanatvena śraddheye 'rthe 'pi kalpayet //</p>
<h3 id='2.122ab'>2.122ab <small></small></h3>	<p class='l'>tenāpi pāratantryeṇa bādhitā syāt pramāṇatā /</p>
<h3 id='2.122cd'>2.122cd <small></small></h3>	<p class='l'>prāmāṇyaṃ cet svayaṃ tasya kāpekṣānyendriyādiṣu //</p>
<h3 id='2.123ab'>2.123ab <small></small></h3>	<p class='l'>yathaivātrendriyādibhyaḥ paricchedāt pramāṇatā /</p>
<h3 id='2.123cd'>2.123cd <small></small></h3>	<p class='l'>śraddheye 'pi tathaiva syān na svātantryeṇa labhyate /</p>
<h3 id='2.124ab'>2.124ab <small>(<a href='docExplore?doc_id=ŚV_2.124ab_2.126cd'>ŚV_2.124ab_2.126cd</a>)</small></h3>	<p class='l'>yathā ca teṣāṃ satyatvaṃ sidhyaty etena hetunā /</p>
<h3 id='2.124cd'>2.124cd <small></small></h3>	<p class='l'>tathānyānavabuddhārthaprāmāṇyābhāvasādhanam /</p>
<h3 id='2.125ab'>2.125ab <small></small></h3>	<p class='l'>aśraddheyārthasatyatvaṃ śraddheye cāpy asatyatā /</p>
<h3 id='2.125cd'>2.125cd <small></small></h3>	<p class='l'>pūrvajñānānuvāditvaṃ dṛṣṭāntavad iheṣyatām //</p>
<h3 id='2.126ab'>2.126ab <small></small></h3>	<p class='l'>api cālaukikārthatve sati puṃvākyahetukam /</p>
<h3 id='2.126cd'>2.126cd <small></small></h3>	<p class='l'>mithyātvaṃ bauddhavākyānāṃ syād anyonyaṃ sapakṣataḥ //</p>
<h3 id='2.127ab'>2.127ab <small>(<a href='docExplore?doc_id=ŚV_2.127ab_2.129cd'>ŚV_2.127ab_2.129cd</a>)</small></h3>	<p class='l'>dharmādharmātiriktārthe prāmāṇyaṃ ca prasajyate /</p>
<h3 id='2.127cd'>2.127cd <small></small></h3>	<p class='l'>sāṃkhyādiṣu ca jīvatsu dṛṣṭānto durlabho 'sya ca /</p>
<h3 id='2.128ab'>2.128ab <small></small></h3>	<p class='l'>alaukikārthavācitvaṃ nṛvākyatve satīti ca /</p>
<h3 id='2.128cd'>2.128cd <small></small></h3>	<p class='l'>parasparam apekṣyaiva bauddhādeḥ syān mṛṣārthatā //</p>
<h3 id='2.129ab'>2.129ab <small></small></h3>	<p class='l'>vaded evaṃ ca yo nāma vādī prathamasaṅgataḥ /</p>
<h3 id='2.129cd'>2.129cd <small></small></h3>	<p class='l'>tasyāpi hetuḥ syād eṣa bhavantaṃ pratyasaṃśayam //</p>
<h3 id='2.130ab'>2.130ab <small>(<a href='docExplore?doc_id=ŚV_2.130ab_2.132cd'>ŚV_2.130ab_2.132cd</a>)</small></h3>	<p class='l'>buddhādīnām asarvajñam iti satyaṃ vaco mama /</p>
<h3 id='2.130cd'>2.130cd <small></small></h3>	<p class='l'>maduktatvād yathaivāgnir uṣṇo bhāsvara ity api //</p>
<h3 id='2.131ab'>2.131ab <small></small></h3>	<p class='l'>pratyakṣaṃ ca maduktatvaṃ tvayā sādhyā taduktatā /</p>
<h3 id='2.131cd'>2.131cd <small></small></h3>	<p class='l'>tena hetur madīyaḥ syāt sandigdhāsiddhatā tava //</p>
<h3 id='2.132ab'>2.132ab <small></small></h3>	<p class='l'>pratyakṣādyavisaṃvādi prameyatvādi yasya ca /</p>
<h3 id='2.132cd'>2.132cd <small></small></h3>	<p class='l'>sadbhāvavāraṇe śaktaṃ ko nu taṃ kalpayiṣyati //</p>
<h3 id='2.133ab'>2.133ab <small>(<a href='docExplore?doc_id=ŚV_2.133ab_2.135cd'>ŚV_2.133ab_2.135cd</a>)</small></h3>	<p class='l'>na cāpi smṛtyavicchedāt sarvajñaḥ parikalpyate /</p>
<h3 id='2.133cd'>2.133cd <small></small></h3>	<p class='l'>vigānāt, chinnamūlatvāt, kaiś cid eva parigrahāt //</p>
<h3 id='2.134ab'>2.134ab <small></small></h3>	<p class='l'>sarvajño 'sāv iti hy eva tatkāle tu bubhutsubhiḥ /</p>
<h3 id='2.134cd'>2.134cd <small></small></h3>	<p class='l'>tajjñānajñeyavijñānarahitair gamyate katham //</p>
<h3 id='2.135ab'>2.135ab <small></small></h3>	<p class='l'>kalpanīyāś ca sarvajñā bhaveyur bahavas tava /</p>
<h3 id='2.135cd'>2.135cd <small></small></h3>	<p class='l'>ya eva syād asarvajñaḥ sa sarvajñaṃ na budhyate //</p>
<h3 id='2.136ab'>2.136ab <small>(<a href='docExplore?doc_id=ŚV_2.136ab_2.138cd'>ŚV_2.136ab_2.138cd</a>)</small></h3>	<p class='l'>sarvajño 'navabuddhaś ca yenaiva syān na taṃ prati /</p>
<h3 id='2.136cd'>2.136cd <small></small></h3>	<p class='l'>tadvākyānāṃ pramāṇatvaṃ mūlājñāne 'nyavākyavat //</p>
<h3 id='2.137ab'>2.137ab <small></small></h3>	<p class='l'>rāgādirahite cāsmin nirvyāpāre vyavasthite /</p>
<h3 id='2.137cd'>2.137cd <small></small></h3>	<p class='l'>deśanānyapraṇītaiva syād ṛte pratyavekṣaṇāt //</p>
<h3 id='2.138ab'>2.138ab <small></small></h3>	<p class='l'>sānnidhyamātratas tasya puṃsaścintāmaṇer iva /</p>
<h3 id='2.138cd'>2.138cd <small></small></h3>	<p class='l'>niḥsaranti yathākāmaṃ kuḍyādibhyo 'pi deśanāḥ //</p>
<h3 id='2.139ab'>2.139ab <small>(<a href='docExplore?doc_id=ŚV_2.139ab_2.142ab'>ŚV_2.139ab_2.142ab</a>)</small></h3>	<p class='l'>evamādyucyamānaṃ tu śraddadhānasya śobhate /</p>
<h3 id='2.139cd'>2.139cd <small></small></h3>	<p class='l'>kuḍyādiniḥsṛtatvāc ca nāśvāso deśanāsu naḥ //</p>
<h3 id='2.140ab'>2.140ab <small></small></h3>	<p class='l'>kin nu buddhapraṇītāḥ syuḥ kimu kaiś cid durātmabhiḥ /</p>
<h3 id='2.140cd'>2.140cd <small></small></h3>	<p class='l'>adṛśyair vipralambhārthaṃ piśācādibhir īritāḥ //</p>
<h3 id='2.141ab'>2.141ab <small></small></h3>	<p class='l'>evaṃ yaiḥ kevalaṃ jñānam indriyādyanapekṣiṇaḥ /</p>
<h3 id='2.141cd'>2.141cd <small></small></h3>	<p class='l'>sūkṣmātītādiviṣayaṃ jīvasya parikalpitam //</p>
<h3 id='2.142ab'>2.142ab <small></small></h3>	<p class='l'>narte tadāgamāt sidhyen na ca tenāgamo vinā /</p>
<h3 id='2.142cd'>2.142cd <small>(<a href='docExplore?doc_id=ŚV_2.142cd_2.145ab'>ŚV_2.142cd_2.145ab</a>)</small></h3>	<p class='l'>dṛṣṭānto 'pi na tasyānyo nṛṣu kaś cit pravartate //</p>
<h3 id='2.143ab'>2.143ab <small></small></h3>	<p class='l'>nityāgamāvabodho 'pi pratyākhyeyo 'nayā diśā /</p>
<h3 id='2.143cd'>2.143cd <small></small></h3>	<p class='l'>na hi tatrāpi visrambho dṛṣṭo 'nena kṛto 'tha vā //</p>
<h3 id='2.144ab'>2.144ab <small></small></h3>	<p class='l'>sarvadā cāpi puruṣāḥ prāyeṇānṛtavādinaḥ /</p>
<h3 id='2.144cd'>2.144cd <small></small></h3>	<p class='l'>yathādyatve na visrambhas tathātītārthakīrtane //</p>
<h3 id='2.145ab'>2.145ab <small></small></h3>	<p class='l'>svapnādijñānavac cāpi pratyayo 'syāgamārthayoḥ /</p>
<h3 id='2.145cd'>2.145cd <small>(<a href='docExplore?doc_id=ŚV_2.145cd_2.148ab'>ŚV_2.145cd_2.148ab</a>)</small></h3>	<p class='l'>bhaved iti saśaṅkānāṃ prāmāṇyaṃ gamyate katham //</p>
<h3 id='2.146ab'>2.146ab <small></small></h3>	<p class='l'>puruṣātiśayaś ceṣṭaḥ saiva cāgamanityatā /</p>
<h3 id='2.146cd'>2.146cd <small></small></h3>	<p class='l'>kalpitaṃ smaraṇaṃ cāsya janmāntaranibandhanam //</p>
<h3 id='2.147ab'>2.147ab <small></small></h3>	<p class='l'>grāhyatve cāgamasyaivaṃ dveṣo 'rthagrahaṇe vṛthā /</p>
<h3 id='2.147cd'>2.147cd <small></small></h3>	<p class='l'>yo hy anuccāritaṃ śabdaṃ gahṇātyarthe 'sya kā kathā /</p>
<h3 id='2.148ab'>2.148ab <small></small></h3>	<p class='l'>pumāṃs tāvat svatantraḥ syād arthagrahaṇavādinām /</p>
<h3 id='2.148cd'>2.148cd <small>(<a href='docExplore?doc_id=ŚV_2.148cd_2.151cd'>ŚV_2.148cd_2.151cd</a>)</small></h3>	<p class='l'>āgamapratibhāne tu pāratantryaṃ dvayor api //</p>
<h3 id='2.149ab'>2.149ab <small></small></h3>	<p class='l'>anekapuruṣasthatvād ekatraiva ca janmani /</p>
<h3 id='2.149cd'>2.149cd <small></small></h3>	<p class='l'>grahaṇasmaraṇād vede na svātantryaṃ vihanyate //</p>
<h3 id='2.150ab'>2.150ab <small></small></h3>	<p class='l'>anyathākaraṇe cāsya bahubhyaḥ syān nivāraṇam /</p>
<h3 id='2.150cd'>2.150cd <small></small></h3>	<p class='l'>ekasya pratibhānaṃ tu kṛtakān na viśiṣyate //</p>
<h3 id='2.151ab'>2.151ab <small></small></h3>	<p class='l'>ataś ca sampradāye ca naikaḥ puruṣa iṣyate /</p>
<h3 id='2.151cd'>2.151cd <small></small></h3>	<p class='l'>bahavaḥ paratantrāḥ syuḥ sarve hy adyatvavannarāḥ //</p>
<h3 id='2.152ab'>2.152ab <small>(<a href='docExplore?doc_id=ŚV_2.152ab_2.155ab'>ŚV_2.152ab_2.155ab</a>)</small></h3>	<p class='l'>evaṃ ca kalpayantyanye yāvadāgamasiddhaye /</p>
<h3 id='2.152cd'>2.152cd <small></small></h3>	<p class='l'>tāvan na kalpayaty etat samatvaṃ jaimineḥ paraiḥ //</p>
<h3 id='2.153ab'>2.153ab <small></small></h3>	<p class='l'>na hi dṛṣṭādhikaṃ kiñ cit prāmāṇye tena kalpyate /</p>
<h3 id='2.153cd'>2.153cd <small></small></h3>	<p class='l'>aprāmāṇyanimitteṣu parasyādṛṣṭakalpanā //</p>
<h3 id='2.154ab'>2.154ab <small></small></h3>	<p class='l'>dṛṣṭaprāmāṇyabādhaś ca nāstikasya prasajyate /</p>
<h3 id='2.154cd'>2.154cd <small></small></h3>	<p class='l'>utpanne sati vijñāne balād bādhaprakalpanā //</p>
<h3 id='2.155ab'>2.155ab <small></small></h3>	<p class='l'>sādhite puruṣābhāve nirdoṣajñānajanmanaḥ /</p>
<h3 id='2.155cd'>2.155cd <small>(<a href='docExplore?doc_id=ŚV_2.155cd_2.158ab'>ŚV_2.155cd_2.158ab</a>)</small></h3>	<p class='l'>pratyakṣān nāstikair vācyo viśeṣaś codanādhiyaḥ //</p>
<h3 id='2.156ab'>2.156ab <small></small></h3>	<p class='l'>upadeśo 'nyathā na syād atīndriyanidandhanaḥ /</p>
<h3 id='2.156cd'>2.156cd <small></small></h3>	<p class='l'>tasya kartrā na ced dṛṣṭaḥ so 'rtha ity arthakalpanā //</p>
<h3 id='2.157ab'>2.157ab <small></small></h3>	<p class='l'>yad vānumānam evedam upadeśitvam ucyate /</p>
<h3 id='2.157cd'>2.157cd <small></small></h3>	<p class='l'>dṛṣṭārthapūrvatāvyāptam, vyatireko 'sya nanv iti //</p>
<h3 id='2.158ab'>2.158ab <small></small></h3>	<p class='l'>anyathāpy upapannatvaṃ vyāmohād iti kathyate /</p>
<h3 id='2.158cd'>2.158cd <small>(<a href='docExplore?doc_id=ŚV_2.158cd_2.161ab'>ŚV_2.158cd_2.161ab</a>)</small></h3>	<p class='l'>liṅgasya vyabhicāro vā bālavākyanidarśanāt /</p>
<h3 id='2.159ab'>2.159ab <small></small></h3>	<p class='l'>vedāj jñātvopadiṣṭaṃ ced ityevaṃ siddhasādhanam /</p>
<h3 id='2.159cd'>2.159cd <small></small></h3>	<p class='l'>vedād apītyanenoktam, manvādeś caitad iṣyate //</p>
<h3 id='2.160ab'>2.160ab <small></small></h3>	<p class='l'>anyathā saṃvidāno 'pi vivakṣaty anyathā yataḥ /</p>
<h3 id='2.160cd'>2.160cd <small></small></h3>	<p class='l'>tasmād ekāntato nāsti puṃvākyāt taddhiyāṃ gatiḥ //</p>
<h3 id='2.161ab'>2.161ab <small></small></h3>	<p class='l'>bhrāntasyānyavivakṣāyām anyad vākyaṃ ca dṛśyate /</p>
<h3 id='2.161cd'>2.161cd <small>(<a href='docExplore?doc_id=ŚV_2.161cd_2.164cd'>ŚV_2.161cd_2.164cd</a>)</small></h3>	<p class='l'>yathāvivakṣam apy etat tasmān naiva pravartate //</p>
<h3 id='2.162ab'>2.162ab <small></small></h3>	<p class='l'>vaktṛdhīr āptavākyeṣu gamyate, anyatra viplutiḥ /</p>
<h3 id='2.162cd'>2.162cd <small></small></h3>	<p class='l'>tenotsargāpavādābhyāṃ vacasaḥ śaktir ucyate //</p>
<h3 id='2.163ab'>2.163ab <small></small></h3>	<p class='l'>padārtharacanāyatto vākyārthapratyayodbhavaḥ /</p>
<h3 id='2.163cd'>2.163cd <small></small></h3>	<p class='l'>vivakṣāpūrvavijñānavaśāc ca racanākṛtiḥ //</p>
<h3 id='2.164ab'>2.164ab <small></small></h3>	<p class='l'>vivakṣāntarayuktā hi kurvāṇā racanāntaram /</p>
<h3 id='2.164cd'>2.164cd <small></small></h3>	<p class='l'>āvāpodvāpabhedena dṛśyante 'rtheṣu mānavāḥ /</p>
<h3 id='2.165ab'>2.165ab <small>(<a href='docExplore?doc_id=ŚV_2.165ab_2.168ab'>ŚV_2.165ab_2.168ab</a>)</small></h3>	<p class='l'>tenārthapratyayotpāde śroturjāte 'pi vākyataḥ /</p>
<h3 id='2.165cd'>2.165cd <small></small></h3>	<p class='l'>jñāto nūnam aneneti vakturjñāne matir bhavet //</p>
<h3 id='2.166ab'>2.166ab <small></small></h3>	<p class='l'>āptoktikāraṇaṃ kañ cid anuyuṅkte naraṃ yadā /</p>
<h3 id='2.166cd'>2.166cd <small></small></h3>	<p class='l'>tadā ca nirdiśatyāptaṃ sa jānātyetad ityasau //</p>
<h3 id='2.167ab'>2.167ab <small></small></h3>	<p class='l'>tajjñānāntaritatvāc ca śabdās tāvad udāsate /</p>
<h3 id='2.167cd'>2.167cd <small></small></h3>	<p class='l'>prāmāṇyasthāpanaṃ tu syād vaktṛdhīhetusambhavāt //</p>
<h3 id='2.168ab'>2.168ab <small></small></h3>	<p class='l'>arthe pūrvapratīte 'pi niścayo hi tadāśrayaḥ /</p>
<h3 id='2.168cd'>2.168cd <small>(<a href='docExplore?doc_id=ŚV_2.168cd_2.171ab'>ŚV_2.168cd_2.171ab</a>)</small></h3>	<p class='l'>tenārthajñānagamyāpi prāmāṇye saiva pūrvabhāk /</p>
<h3 id='2.169ab'>2.169ab <small></small></h3>	<p class='l'>ato 'tra puṃnimittatvād upapannā mṛṣārthatā /</p>
<h3 id='2.169cd'>2.169cd <small></small></h3>	<p class='l'>na tu syāt tatsvabhāvatvaṃ vede vakturabhāvataḥ /</p>
<h3 id='2.170ab'>2.170ab <small></small></h3>	<p class='l'>tadbuddhyantarayor nāstīty artho 'rthaiś ca pratīyate /</p>
<h3 id='2.170cd'>2.170cd <small></small></h3>	<p class='l'>ato na jñānapūrvatvam apekṣyaṃ nāyathārthatā //</p>
<h3 id='2.171ab'>2.171ab <small></small></h3>	<p class='l'>apramāṇatvasiddhau vā dṛṣṭānto ya udāhṛtaḥ /</p>
<h3 id='2.171cd'>2.171cd <small>(<a href='docExplore?doc_id=ŚV_2.171cd_2.174cd'>ŚV_2.171cd_2.174cd</a>)</small></h3>	<p class='l'>buddhādivacanaṃ tasya sādhyenāsaṅgatocyate //</p>
<h3 id='2.172ab'>2.172ab <small></small></h3>	<p class='l'>teṣām api hi yat kāryaṃ pūrvatra pratipāditam /</p>
<h3 id='2.172cd'>2.172cd <small></small></h3>	<p class='l'>tatra samyaktvam arthe tu vyāpāro naiva vidyate //</p>
<h3 id='2.173ab'>2.173ab <small></small></h3>	<p class='l'>svavyāpārātirikte 'rthe vedasyāpi mṛṣārthatā /</p>
<h3 id='2.173cd'>2.173cd <small></small></h3>	<p class='l'>pūrvapakṣārthavattvena prasaktā siddhasādhyatā //</p>
<h3 id='2.174ab'>2.174ab <small></small></h3>	<p class='l'>ajñātvaivamabhiprāyaṃ kṛtakākṛtakatvayoḥ /</p>
<h3 id='2.174cd'>2.174cd <small></small></h3>	<p class='l'>satyamithyātvahetūktimātrajñānāt paro 'bravīt //</p>
<h3 id='2.175ab'>2.175ab <small>(<a href='docExplore?doc_id=ŚV_2.175ab_2.178ab'>ŚV_2.175ab_2.178ab</a>)</small></h3>	<p class='l'>nanu sāmānyatodṛṣṭam, nānyatvād ityadūṣaṇam /</p>
<h3 id='2.175cd'>2.175cd <small></small></h3>	<p class='l'>anyatvād eva dṛṣṭānto na hi pakṣe sapakṣatā //</p>
<h3 id='2.176ab'>2.176ab <small></small></h3>	<p class='l'>tasmād ayam abhiprāyo bhāṣyakārasya varṇyate /</p>
<h3 id='2.176cd'>2.176cd <small></small></h3>	<p class='l'>abhyupetyārthaviṣayaṃ vākyavyāpāram ucyate /</p>
<h3 id='2.177ab'>2.177ab <small></small></h3>	<p class='l'>yadi syād vyavadhāne 'pi vākyārthāpekṣayānṛtam /</p>
<h3 id='2.177cd'>2.177cd <small></small></h3>	<p class='l'>dṛṣṭānto nṛvaco 'trāpi hetuḥ sādhāraṇo bhavet //</p>
<h3 id='2.178ab'>2.178ab <small></small></h3>	<p class='l'>satyeṣv api hi dṛṣṭaiva paurṣeyeṣu vākyatā /</p>
<h3 id='2.178cd'>2.178cd <small>(<a href='docExplore?doc_id=ŚV_2.178cd_2.181ab'>ŚV_2.178cd_2.181ab</a>)</small></h3>	<p class='l'>atīndriye 'pi kiñ cid dhi satyaṃ dṛṣṭaṃ yadṛcchayā //</p>
<h3 id='2.179ab'>2.179ab <small></small></h3>	<p class='l'>nānyatvād iti cānena paroktād anyatocyate /</p>
<h3 id='2.179cd'>2.179cd <small></small></h3>	<p class='l'>anyo hy eṣa tadābhāsaḥ, vipakṣaṃ vānyam abravīt /</p>
<h3 id='2.180ab'>2.180ab <small></small></h3>	<p class='l'>yad vānyasmād visaṃvādān mithyātvaṃ tatra na tv iha /</p>
<h3 id='2.180cd'>2.180cd <small></small></h3>	<p class='l'>viṣayasyāpi cānyatvāt sādhanāsaṅgataiva sā //</p>
<h3 id='2.181ab'>2.181ab <small></small></h3>	<p class='l'>na hy anyasyeti naikasmin mṛṣārthe 'nyamṛṣārthatā /</p>
<h3 id='2.181cd'>2.181cd <small>(<a href='docExplore?doc_id=ŚV_2.181cd_2.184ab'>ŚV_2.181cd_2.184ab</a>)</small></h3>	<p class='l'>vivakṣāyā mṛṣārthatve na ca vākye mṛṣārthatā //</p>
<h3 id='2.182ab'>2.182ab <small></small></h3>	<p class='l'>śyāmatve puṃstvavac caitat sādhāraṇye nidarśanam /</p>
<h3 id='2.182cd'>2.182cd <small></small></h3>	<p class='l'>parokter vāpi duṣṭatvād vikalpasamam ucyate //</p>
<h3 id='2.183ab'>2.183ab <small></small></h3>	<p class='l'>yad vā pramāṇam evedaṃ samyaktve 'nyatvam ucyate /</p>
<h3 id='2.183cd'>2.183cd <small></small></h3>	<p class='l'>dhiruddhāvyabhicāritvaṃ bādho vāpy anumānataḥ /</p>
<h3 id='2.184ab'>2.184ab <small></small></h3>	<p class='l'>codanājanitā buddhiḥ pramāṇaṃ doṣavarjitaiḥ /</p>
<h3 id='2.184cd'>2.184cd <small>(<a href='docExplore?doc_id=ŚV_2.184cd_2.187cd'>ŚV_2.184cd_2.187cd</a>)</small></h3>	<p class='l'>kāraṇair janyamānatvāl liṅgāptoktyakṣabuddhivat /</p>
<h3 id='2.185ab'>2.185ab <small></small></h3>	<p class='l'>tathānāptāpraṇītoktijanyatvād bādhavarjanāt /</p>
<h3 id='2.185cd'>2.185cd <small></small></h3>	<p class='l'>deśakālādibhedādau cāptoktipratyayo yathā //</p>
<h3 id='2.186ab'>2.186ab <small></small></h3>	<p class='l'>akartṛkatvasiddhyā ca hetutvaṃ sādhayiṣyate /</p>
<h3 id='2.186cd'>2.186cd <small></small></h3>	<p class='l'>evamādyavabudhyāyaṃ nānyatvād ity avocata /</p>
<h3 id='2.187ab'>2.187ab <small></small></h3>	<p class='l'>pratyakṣas tv iti dārḍhyaṃ vā prāthamyaṃ vāpi lakṣayet /</p>
<h3 id='2.187cd'>2.187cd <small></small></h3>	<p class='l'>svarūpataḥ pramāṇatvaṃ mithyātvaṃ pararūpataḥ //</p>
<h3 id='2.188ab'>2.188ab <small>(<a href='docExplore?doc_id=ŚV_2.188ab_2.190cd'>ŚV_2.188ab_2.190cd</a>)</small></h3>	<p class='l'>jñānābhāvaś ca mithyātvaṃ dvayasyāsambhavād yadi /</p>
<h3 id='2.188cd'>2.188cd <small></small></h3>	<p class='l'>pratyakṣaṃ tatpareṣāṃ ca siddham asyānumānataḥ //</p>
<h3 id='2.189ab'>2.189ab <small></small></h3>	<p class='l'>yathā ca tava mithyātvaṃ sādhanaṃ sādhayed idam /</p>
<h3 id='2.189cd'>2.189cd <small></small></h3>	<p class='l'>tathā ca bādhakādhīnaṃ mithyātvam api sādhayet //</p>
<h3 id='2.190ab'>2.190ab <small></small></h3>	<p class='l'>dharma ity upasaṃhārye yacchreyaskarabhāṣaṇam /</p>
<h3 id='2.190cd'>2.190cd <small></small></h3>	<p class='l'>taddharmapadavācyārthanirūpaṇavivakṣayā //</p>
<h3 id='2.191ab'>2.191ab <small>(<a href='docExplore?doc_id=ŚV_2.191ab_2.194ab'>ŚV_2.191ab_2.194ab</a>)</small></h3>	<p class='l'>śreyo hi puruṣaprītiḥ sā dravyaguṇakarmabhiḥ /</p>
<h3 id='2.191cd'>2.191cd <small></small></h3>	<p class='l'>codanālakṣaṇaiḥ sādhyā tasmāt teṣv eva dharmatā //</p>
<h3 id='2.192ab'>2.192ab <small></small></h3>	<p class='l'>anyat sādhyam adṛṣṭvaiva yāgādīnanuniṣṭhataḥ /</p>
<h3 id='2.192cd'>2.192cd <small></small></h3>	<p class='l'>dhārmikatvasamākhyānaṃ tadyogād iti gamyate //</p>
<h3 id='2.193ab'>2.193ab <small></small></h3>	<p class='l'>paśvādīni ca dharmasya phalānīti vyavasthitam /</p>
<h3 id='2.193cd'>2.193cd <small></small></h3>	<p class='l'>citrāgodohanādīnāṃ tāny uktāni phalāni ca //</p>
<h3 id='2.194ab'>2.194ab <small></small></h3>	<p class='l'>tasmāt teṣv eva dharmatvam, dhrmāṇīti ca darśanāt /</p>
<h3 id='2.194cd'>2.194cd <small>(<a href='docExplore?doc_id=ŚV_2.194cd_2.197cd'>ŚV_2.194cd_2.197cd</a>)</small></h3>	<p class='l'>liṅgasaṃkhyāvinirmukto dharmaśabdo nidarśanam /</p>
<h3 id='2.195ab'>2.195ab <small></small></h3>	<p class='l'>antaḥkaraṇavṛttau vā vāsanāyāṃ ca cetasaḥ /</p>
<h3 id='2.195cd'>2.195cd <small></small></h3>	<p class='l'>pudgaleṣu ca puṇyeṣu nṛguṇe 'pūrvajanmani //</p>
<h3 id='2.196ab'>2.196ab <small></small></h3>	<p class='l'>prayogo dharmaśabdasya na dṛṣṭaḥ, na ca sādhanam /</p>
<h3 id='2.196cd'>2.196cd <small></small></h3>	<p class='l'>puruṣārthasya te jñātuṃ śakyante codanādibhiḥ //</p>
<h3 id='2.197ab'>2.197ab <small></small></h3>	<p class='l'>na ca vastvantaraṃ śakyam apūrvaṃ svargayāgayoḥ /</p>
<h3 id='2.197cd'>2.197cd <small></small></h3>	<p class='l'>jñātuṃ sādhanabhūtaṃ vā sādhyaṃ vā nāpy ato 'nyathā /</p>
<h3 id='2.198ab'>2.198ab <small>(<a href='docExplore?doc_id=ŚV_2.198ab_2.201ab'>ŚV_2.198ab_2.201ab</a>)</small></h3>	<p class='l'>śrutasādhanasādhyatvatyāgenāśrutakalpanā /</p>
<h3 id='2.198cd'>2.198cd <small></small></h3>	<p class='l'>prasajyetāsya tādrūpye vyatireke tv arūpatā //</p>
<h3 id='2.199ab'>2.199ab <small></small></h3>	<p class='l'>tasmāt phale pravṛttasya yāgādeḥ śaktimātrakam /</p>
<h3 id='2.199cd'>2.199cd <small></small></h3>	<p class='l'>utpattau vāpi paśvāder apūrvaṃ na tataḥ pṛthak //</p>
<h3 id='2.200ab'>2.200ab <small></small></h3>	<p class='l'>śaktayaḥ sarvabhāvānāṃ bhāvaśabdair viśeṣataḥ /</p>
<h3 id='2.200cd'>2.200cd <small></small></h3>	<p class='l'>nopākhyāyanta ityevaṃ nāpūrvaṃ dharmaśabdatā /</p>
<h3 id='2.201ab'>2.201ab <small></small></h3>	<p class='l'>purastāc codanāśabdo vidhāv eva vyavasthitaḥ /</p>
<h3 id='2.201cd'>2.201cd <small>(<a href='docExplore?doc_id=ŚV_2.201cd_2.204cd'>ŚV_2.201cd_2.204cd</a>)</small></h3>	<p class='l'>na ca tallakṣaṇā hiṃsā pratyudāharaṇaṃ katham //</p>
<h3 id='2.202ab'>2.202ab <small></small></h3>	<p class='l'>codanālakṣaṇo yaś ca śyenādir hi gamyate /</p>
<h3 id='2.202cd'>2.202cd <small></small></h3>	<p class='l'>niṣedhābhāvatas tasya kathaṃ brūyād anarthatā //</p>
<h3 id='2.203ab'>2.203ab <small></small></h3>	<p class='l'>yady api syād vidhispṛṣṭe niṣedho naiva tādṛśaḥ /</p>
<h3 id='2.203cd'>2.203cd <small></small></h3>	<p class='l'>vijñāyate hy anarthatvaṃ ṣoḍaśigrahaṇādivat //</p>
<h3 id='2.204ab'>2.204ab <small></small></h3>	<p class='l'>codanālakṣaṇaṃ coktvā niṣiddhatvād virudhyate /</p>
<h3 id='2.204cd'>2.204cd <small></small></h3>	<p class='l'>śyenādāv upadiṣṭe ca hiṃsā hīti na yujyate //</p>
<h3 id='2.205ab'>2.205ab <small>(<a href='docExplore?doc_id=ŚV_2.205ab_2.208ab'>ŚV_2.205ab_2.208ab</a>)</small></h3>	<p class='l'>hiṃsā hi phalam eteṣāṃ bhinnā tebhyaḥ svarūpataḥ /</p>
<h3 id='2.205cd'>2.205cd <small></small></h3>	<p class='l'>sā hi prāṇaviyogātmā śyenas tatrāsivatpṛthak //</p>
<h3 id='2.206ab'>2.206ab <small></small></h3>	<p class='l'>upadeśābhidhānaṃ ca nāvidheye 'vakalpate /</p>
<h3 id='2.206cd'>2.206cd <small></small></h3>	<p class='l'>śyenāder avidhāne ca kasyānyasya vidheyatā //</p>
<h3 id='2.207ab'>2.207ab <small></small></h3>	<p class='l'>sarvatrāvasthito nyāyo bhāvanāṃśadvaye vidhiḥ /</p>
<h3 id='2.207cd'>2.207cd <small></small></h3>	<p class='l'>sa bādhyeta, iha ye cāmī jyotiṣṭomādayo matāḥ //</p>
<h3 id='2.208ab'>2.208ab <small></small></h3>	<p class='l'>dharmatvena na te 'pi syur hiṃsāsādhanakā hi te /</p>
<h3 id='2.208cd'>2.208cd <small>(<a href='docExplore?doc_id=ŚV_2.208cd_2.211cd'>ŚV_2.208cd_2.211cd</a>)</small></h3>	<p class='l'>na cāvidhīyamānasya phalatatsādhanāṅgatā //</p>
<h3 id='2.209ab'>2.209ab <small></small></h3>	<p class='l'>sādhanatvena vihitaṃ na cāvihitam ucyate /</p>
<h3 id='2.209cd'>2.209cd <small></small></h3>	<p class='l'>sādhyatvena vidhānaṃ tu naiveṣṭaṃ lokavedayoḥ //</p>
<h3 id='2.210ab'>2.210ab <small></small></h3>	<p class='l'>tenaivamarthaśabdasya prayojanam ihocyate /</p>
<h3 id='2.210cd'>2.210cd <small></small></h3>	<p class='l'>pravṛttau vā nivṛttau vā yā śabdaśravaṇena dhīḥ /</p>
<h3 id='2.211ab'>2.211ab <small></small></h3>	<p class='l'>sā codaneti sāmānyaṃ lakṣaṇaṃ hṛdaye sthitam /</p>
<h3 id='2.211cd'>2.211cd <small></small></h3>	<p class='l'>pravartakagṛhītis tu syād udāharaṇārthatā //</p>
<h3 id='2.212ab'>2.212ab <small>(<a href='docExplore?doc_id=ŚV_2.212ab_2.214cd'>ŚV_2.212ab_2.214cd</a>)</small></h3>	<p class='l'>tātparye hy arthaśabdasya neyaṃ vyākhyopapadyate /</p>
<h3 id='2.212cd'>2.212cd <small></small></h3>	<p class='l'>arthagrahaṇalabhyaṃ vā tatpravartakabhāṣaṇam /</p>
<h3 id='2.213ab'>2.213ab <small></small></h3>	<p class='l'>dharme pramāṇabhūtāyās tad vā lakṣaṇam uktavān /</p>
<h3 id='2.213cd'>2.213cd <small></small></h3>	<p class='l'>evaṃ sati vidhibhyaḥ syād vidheyārthāvadhāraṇam //</p>
<h3 id='2.214ab'>2.214ab <small></small></h3>	<p class='l'>niṣedhebhyo niṣedhyānām anarthatvena nirṇayaḥ /</p>
<h3 id='2.214cd'>2.214cd <small></small></h3>	<p class='l'>tenārthagrahaṇenoktā vidheyasyeha dharmatā //</p>
<h3 id='2.215ab'>2.215ab <small>(<a href='docExplore?doc_id=ŚV_2.215ab_2.218ab'>ŚV_2.215ab_2.218ab</a>)</small></h3>	<p class='l'>niṣedhyānām anarthatvam arthasiddhaṃ na sūtritam /</p>
<h3 id='2.215cd'>2.215cd <small></small></h3>	<p class='l'>tasmād ubhayam ityatra vidheyapratiṣedhyayoḥ //</p>
<h3 id='2.216ab'>2.216ab <small></small></h3>	<p class='l'>yāgādibrahmahatyādivargayoḥ syān nidarśanam /</p>
<h3 id='2.216cd'>2.216cd <small></small></h3>	<p class='l'>śyenādīnāṃ vidheyatvādiṣṭasyāpi ca sādhanāt //</p>
<h3 id='2.217ab'>2.217ab <small></small></h3>	<p class='l'>upacārād anarthatvaṃ phaladvāreṇa varṇyate /</p>
<h3 id='2.217cd'>2.217cd <small></small></h3>	<p class='l'>pratiṣiddhā hi setyatra sphuṭam etat kariṣyate //</p>
<h3 id='2.218ab'>2.218ab <small></small></h3>	<p class='l'>hiṃsā hīti ca yac cāpi brūte nābhicared iti /</p>
<h3 id='2.218cd'>2.218cd <small>(<a href='docExplore?doc_id=ŚV_2.218cd_2.221cd'>ŚV_2.218cd_2.221cd</a>)</small></h3>	<p class='l'>śyenādīnāṃ svarūpe tu nottaragranthasaṅgatiḥ //</p>
<h3 id='2.219ab'>2.219ab <small></small></h3>	<p class='l'>vihitatvān niṣedhasya pravṛttis teṣu durlabhā /</p>
<h3 id='2.219cd'>2.219cd <small></small></h3>	<p class='l'>yadā tu codanāśabdo vidhāveva vyavasthitaḥ /</p>
<h3 id='2.220ab'>2.220ab <small></small></h3>	<p class='l'>tadobhayādiko granthaḥ sadhyasādhanasaṃśritaḥ /</p>
<h3 id='2.220cd'>2.220cd <small></small></h3>	<p class='l'>sādhyasādhanasambandhe vidhinā pratipādite //</p>
<h3 id='2.221ab'>2.221ab <small></small></h3>	<p class='l'>lakṣyamāṇatvam ubhayoḥ, dvividhaṃ ca phalaṃ kratoḥ /</p>
<h3 id='2.221cd'>2.221cd <small></small></h3>	<p class='l'>svargādi prāpyate tatra pratiṣedhānatikramāt //</p>
<h3 id='2.222ab'>2.222ab <small>(<a href='docExplore?doc_id=ŚV_2.222ab_2.225ab'>ŚV_2.222ab_2.225ab</a>)</small></h3>	<p class='l'>atikrameṇa hiṃsādi, śāstrāntaranirīkṣayā /</p>
<h3 id='2.222cd'>2.222cd <small></small></h3>	<p class='l'>phalāṃśe bhāvanāyāś ca pratyayo na vidhāyakaḥ //</p>
<h3 id='2.223ab'>2.223ab <small></small></h3>	<p class='l'>vakṣyate, jaiminiś cāha tasya lipsārthalakṣaṇā /</p>
<h3 id='2.223cd'>2.223cd <small></small></h3>	<p class='l'>tena sāmānyataḥ prāpto vidhinā na nivāritaḥ //</p>
<h3 id='2.224ab'>2.224ab <small></small></h3>	<p class='l'>phalāṃśopanipātinyā hiṃsāyāḥ pratiṣedhakaḥ /</p>
<h3 id='2.224cd'>2.224cd <small></small></h3>	<p class='l'>anarthaprāptihetutvaṃ bodhyate tatra yady api //</p>
<h3 id='2.225ab'>2.225ab <small></small></h3>	<p class='l'>śyenasvarūpaṃ nānarthas tatphalasya tv anarthatā /</p>
<h3 id='2.225cd'>2.225cd <small>(<a href='docExplore?doc_id=ŚV_2.225cd_2.228cd'>ŚV_2.225cd_2.228cd</a>)</small></h3>	<p class='l'>parastūbhayam ityādeḥ phalasyāpi vidheyatām //</p>
<h3 id='2.226ab'>2.226ab <small></small></h3>	<p class='l'>bhāvanāntargatatvād vā matvānarthatvam ākṣipat /</p>
<h3 id='2.226cd'>2.226cd <small></small></h3>	<p class='l'>naivetyetāvatā cāsya vidheyatvanirākriyā //</p>
<h3 id='2.227ab'>2.227ab <small></small></h3>	<p class='l'>kiṃ vidheyam idānīṃ syād āha śyenādayas tv iti /</p>
<h3 id='2.227cd'>2.227cd <small></small></h3>	<p class='l'>praśnāpākaraṇe cātra tavyo vidhivivakṣayā //</p>
<h3 id='2.228ab'>2.228ab <small></small></h3>	<p class='l'>prayukto na tu sādhye 'rthe, dvaye 'py anupayogataḥ /</p>
<h3 id='2.228cd'>2.228cd <small></small></h3>	<p class='l'>anarthasyāpi sādhyatvam avidheyasya hīṣyate //</p>
<h3 id='2.229ab'>2.229ab <small>(<a href='docExplore?doc_id=ŚV_2.229ab_2.232ab'>ŚV_2.229ab_2.232ab</a>)</small></h3>	<p class='l'>sādhyatvarahite ceṣṭā vidheye nityam arthatā /</p>
<h3 id='2.229cd'>2.229cd <small></small></h3>	<p class='l'>śatuś ca lakṣaṇārthatvaṃ teṣāṃ cāpy upadeśanam //</p>
<h3 id='2.230ab'>2.230ab <small></small></h3>	<p class='l'>bruvan sphuṭīkarotīṣṭam upadeśo hi nānyathā /</p>
<h3 id='2.230cd'>2.230cd <small></small></h3>	<p class='l'>vidhitvamādiśabdāt syād itikartavyatāsv api /</p>
<h3 id='2.231ab'>2.231ab <small></small></h3>	<p class='l'>tasmāt phalāṃśe yā hiṃsā vaidikī sā niṣidhyate /</p>
<h3 id='2.231cd'>2.231cd <small></small></h3>	<p class='l'>aṃśadvaye tu yā nāma tanniṣedhābhidhāyinām //</p>
<h3 id='2.232ab'>2.232ab <small></small></h3>	<p class='l'>aviśeṣeṇa yacchāstraṃ śirovad iti cottaram /</p>
<h3 id='2.232cd'>2.232cd <small>(<a href='docExplore?doc_id=ŚV_2.232cd_2.235cd'>ŚV_2.232cd_2.235cd</a>)</small></h3>	<p class='l'>niṣedhenānavaṣṭabdhe viṣaye na hy anarthatā /</p>
<h3 id='2.233ab'>2.233ab <small></small></h3>	<p class='l'>pratyakṣāder aśakyatvāt kalpyate niṣpramāṇikā /</p>
<h3 id='2.233cd'>2.233cd <small></small></h3>	<p class='l'>na hi hiṃsādyanuṣṭhāne tadānīṃ doṣadarśanam //</p>
<h3 id='2.234ab'>2.234ab <small></small></h3>	<p class='l'>bāhye 'pi vicikitsā tu śāstrādevopajāyate /</p>
<h3 id='2.234cd'>2.234cd <small></small></h3>	<p class='l'>hiṃsyamānasya duḥkhitvaṃ dṛśyate yan na tāvatā //</p>
<h3 id='2.235ab'>2.235ab <small></small></h3>	<p class='l'>karturduḥkhānumānaṃ syāt, tadānīṃ tadviparyayaḥ /</p>
<h3 id='2.235cd'>2.235cd <small></small></h3>	<p class='l'>viṣaye 'syāḥ phalaṃ yādṛk pretya krtus tathāvidham //</p>
<h3 id='2.236ab'>2.236ab <small>(<a href='docExplore?doc_id=ŚV_2.236ab_2.239ab'>ŚV_2.236ab_2.239ab</a>)</small></h3>	<p class='l'>hiṃsā kriyāviśeṣatvāt sūte śāstroktadānavat /</p>
<h3 id='2.236cd'>2.236cd <small></small></h3>	<p class='l'>ya evamāha, tasyāpi gurustrīgamanādibhiḥ //</p>
<h3 id='2.237ab'>2.237ab <small></small></h3>	<p class='l'>surāpānādibhiś cāpi vipakṣair vyabhicāritā /</p>
<h3 id='2.237cd'>2.237cd <small></small></h3>	<p class='l'>viruddhatā ca, yādṛgdhi dānais tādṛk phalaṃ bhavet //</p>
<h3 id='2.238ab'>2.238ab <small></small></h3>	<p class='l'>vidhigamyaphalāvāptiḥ, aduḥkhātmakatā tathā /</p>
<h3 id='2.238cd'>2.238cd <small></small></h3>	<p class='l'>na ca yā sampradānasya prītis tādṛk phalaṃ śrutam //</p>
<h3 id='2.239ab'>2.239ab <small></small></h3>	<p class='l'>dātus tena hi dṛṣṭāntaḥ sādhyahīnaḥ pratīyate /</p>
<h3 id='2.239cd'>2.239cd <small>(<a href='docExplore?doc_id=ŚV_2.239cd_2.242cd'>ŚV_2.239cd_2.242cd</a>)</small></h3>	<p class='l'>sampradānaṃ ca dāne te viṣayaḥ karma hiṃsane //</p>
<h3 id='2.240ab'>2.240ab <small></small></h3>	<p class='l'>vaiṣamyam, sampradāne tu pakṣe tv etadviruddhatā /</p>
<h3 id='2.240cd'>2.240cd <small></small></h3>	<p class='l'>prīyate sampradānaṃ hi devateti mataṃ tava //</p>
<h3 id='2.241ab'>2.241ab <small></small></h3>	<p class='l'>dṛṣṭānte karma dānaṃ cet, tasya kīdṛk phalaṃ bhavet /</p>
<h3 id='2.241cd'>2.241cd <small></small></h3>	<p class='l'>japahomādidṛṣṭāntāt parapīḍādivarjanāt //</p>
<h3 id='2.242ab'>2.242ab <small></small></h3>	<p class='l'>coditatvasya hetutvād viruddhāvyabhicāritā /</p>
<h3 id='2.242cd'>2.242cd <small></small></h3>	<p class='l'>vihitapratiṣiddhatve muktvānyan na ca kāraṇam //</p>
<h3 id='2.243ab'>2.243ab <small>(<a href='docExplore?doc_id=ŚV_2.243ab_2.246ab'>ŚV_2.243ab_2.246ab</a>)</small></h3>	<p class='l'>dharmādharmāvabodhasya tenāyuktānumānagīḥ /</p>
<h3 id='2.243cd'>2.243cd <small></small></h3>	<p class='l'>anugrahāc ca dharmatvaṃ pīḍātaś cāpy adharmatām //</p>
<h3 id='2.244ab'>2.244ab <small></small></h3>	<p class='l'>vadato japasīdhvādipānādau nobhayaṃ bhavet /</p>
<h3 id='2.244cd'>2.244cd <small></small></h3>	<p class='l'>krośatā hṛdayenāpi gurudārābhigāminām //</p>
<h3 id='2.245ab'>2.245ab <small></small></h3>	<p class='l'>bhūyān dharmaḥ prasajyeta bhūyasī hy upakāritā /</p>
<h3 id='2.245cd'>2.245cd <small></small></h3>	<p class='l'>anumānapradhānasya pratiṣedhānapekṣiṇaḥ //</p>
<h3 id='2.246ab'>2.246ab <small></small></h3>	<p class='l'>hṛdayakrośanaṃ kasmād dṛṣṭāṃ pīḍām apaśyataḥ /</p>
<h3 id='2.246cd'>2.246cd <small>(<a href='docExplore?doc_id=ŚV_2.246cd_2.249ab'>ŚV_2.246cd_2.249ab</a>)</small></h3>	<p class='l'>poḍātaś cāpy adharmatvaṃ tathā pīḍām adharmataḥ //</p>
<h3 id='2.247ab'>2.247ab <small></small></h3>	<p class='l'>anyonyāśrayam āpnoti vinā śāstreṇa sādhayan /</p>
<h3 id='2.247cd'>2.247cd <small></small></h3>	<p class='l'>evamādāv aśāstrajñomleccho nodvijate kva cit //</p>
<h3 id='2.248ab'>2.248ab <small></small></h3>	<p class='l'>tasya nādharmayogaḥ syāt pūrvoktā yadi kalpanā /</p>
<h3 id='2.248cd'>2.248cd <small></small></h3>	<p class='l'>tasmād anugrahaṃ pīḍāṃ tadabhāvam apāsya ca /</p>
<h3 id='2.249ab'>2.249ab <small></small></h3>	<p class='l'>dharmādharmārthibhir nityaṃ mṛgyau vidhiniṣedhakau /</p>
<h3 id='2.249cd'>2.249cd <small>(<a href='docExplore?doc_id=ŚV_2.249cd_2.252cd'>ŚV_2.249cd_2.252cd</a>)</small></h3>	<p class='l'>kva cid asyā niṣiddhatvāc chaktiḥ śāstreṇa bodhitā //</p>
<h3 id='2.250ab'>2.250ab <small></small></h3>	<p class='l'>pratyavāyanimittatve vidhinā nāpagacchati /</p>
<h3 id='2.250cd'>2.250cd <small></small></h3>	<p class='l'>śāstreṇa na hi śaktīnām āvāpodvāpanakriyāḥ //</p>
<h3 id='2.251ab'>2.251ab <small></small></h3>	<p class='l'>vidyamānā hi kathyante śaktayo dravyakarmaṇām /</p>
<h3 id='2.251cd'>2.251cd <small></small></h3>	<p class='l'>tad eva cedaṃ karmeti śāstram evānudhāvatā //</p>
<h3 id='2.252ab'>2.252ab <small></small></h3>	<p class='l'>hiṃsādīnām adharmatvaṃ kathyate nānumānataḥ /</p>
<h3 id='2.252cd'>2.252cd <small></small></h3>	<p class='l'>evaṃ ye nipuṇaṃ prāhus tair apy etat parīkṣyatām //</p>
<h3 id='2.253ab'>2.253ab <small>(<a href='docExplore?doc_id=ŚV_2.253ab_2.255cd'>ŚV_2.253ab_2.255cd</a>)</small></h3>	<p class='l'>surāpānādibhiḥ śūdraḥ kiṃ yāti narakaṃ kṛtaiḥ /</p>
<h3 id='2.253cd'>2.253cd <small></small></h3>	<p class='l'>vaiśyastomena vā kiṃ syād viprarājanyayoḥ phalam //</p>
<h3 id='2.254ab'>2.254ab <small></small></h3>	<p class='l'>pañcamyām iṣṭikaraṇānmadhyāhne cāgnihotrataḥ /</p>
<h3 id='2.254cd'>2.254cd <small></small></h3>	<p class='l'>tasmād yady ādṛśaṃ karma yatphalotpattiśaktikam //</p>
<h3 id='2.255ab'>2.255ab <small></small></h3>	<p class='l'>śāstreṇa gamyate tasya tādṛśasyaiva tat phalam /</p>
<h3 id='2.255cd'>2.255cd <small></small></h3>	<p class='l'>hiṃsā cāṃśadvayādanyā yā tasyāḥ pratiṣedhajam //</p>
<h3 id='2.256ab'>2.256ab <small>(<a href='docExplore?doc_id=ŚV_2.256ab_2.258cd'>ŚV_2.256ab_2.258cd</a>)</small></h3>	<p class='l'>pratyavāyārthatājñānam, vidhinānyatra vāryate /</p>
<h3 id='2.256cd'>2.256cd <small></small></h3>	<p class='l'>jñānam eva ca śaktīnāṃ nāvāpodvāpanakriyāḥ //</p>
<h3 id='2.257ab'>2.257ab <small></small></h3>	<p class='l'>jñāyante śāstratas tāstu kriyābhedavyavasthitāḥ /</p>
<h3 id='2.257cd'>2.257cd <small></small></h3>	<p class='l'>vyavasthāḥ śaktibhedānāṃ dṛṣṭārtheṣv api karmasu //</p>
<h3 id='2.258ab'>2.258ab <small></small></h3>	<p class='l'>abhinnatve 'pi dṛśyante bhujeḥ svasthātur eṣv api /</p>
<h3 id='2.258cd'>2.258cd <small></small></h3>	<p class='l'>rūpābhede 'pi hiṃsāder bhedo 'ṅgānaṅgakāritaḥ //</p>
<h3 id='2.259ab'>2.259ab <small>(<a href='docExplore?doc_id=ŚV_2.259ab_2.261cd'>ŚV_2.259ab_2.261cd</a>)</small></h3>	<p class='l'>tathāpy ekaphalatvaṃ cet kriyātvāt sarvasaṅkaraḥ /</p>
<h3 id='2.259cd'>2.259cd <small></small></h3>	<p class='l'>yajitvādyaviśeṣāc ca citrādiphalatulyatā //</p>
<h3 id='2.260ab'>2.260ab <small></small></h3>	<p class='l'>bhedāt tatra vyavasthā ced ihāpyevaṃ bhaviṣyati /</p>
<h3 id='2.260cd'>2.260cd <small></small></h3>	<p class='l'>vidhīnāṃ vāpi sarveṣāṃ sākṣād vyavahito 'pi vā //</p>
<h3 id='2.261ab'>2.261ab <small></small></h3>	<p class='l'>puruṣārthaḥ phalaṃ tena nānartho 'taḥ pratīyate /</p>
<h3 id='2.261cd'>2.261cd <small></small></h3>	<p class='l'>na caiṣu śrūyate 'narthaḥ, niṣedhān na ca kalpyate //</p>
<h3 id='2.262ab'>2.262ab <small>(<a href='docExplore?doc_id=ŚV_2.262ab_2.264cd'>ŚV_2.262ab_2.264cd</a>)</small></h3>	<p class='l'>na ca prakaraṇasthatvāt puruṣārthaḥ phalaṃ bhavet /</p>
<h3 id='2.262cd'>2.262cd <small></small></h3>	<p class='l'>karmopakāraḥ kalpyas tu dṛṣṭo 'dṛṣṭo 'tha vā punaḥ //</p>
<h3 id='2.263ab'>2.263ab <small></small></h3>	<p class='l'>kalpanāvasaras tatra nānarthasyānapekṣaṇāt /</p>
<h3 id='2.263cd'>2.263cd <small></small></h3>	<p class='l'>kratvarthaś cāpi saṃskāraḥ paśor nārādupakriyā //</p>
<h3 id='2.264ab'>2.264ab <small></small></h3>	<p class='l'>dṛṣṭaiva tv avadānānāṃ niṣpattiḥ kratvapekṣitā /</p>
<h3 id='2.264cd'>2.264cd <small></small></h3>	<p class='l'>abhicāre 'py upāyasthā hiṃsā nādharma ucyate /</p>
<h3 id='2.265ab'>2.265ab <small>(<a href='docExplore?doc_id=ŚV_2.265ab_2.268ab'>ŚV_2.265ab_2.268ab</a>)</small></h3>	<p class='l'>tasmād anaṅgabhūtāyāṃ hiṃsāyām etad ucyate /</p>
<h3 id='2.265cd'>2.265cd <small></small></h3>	<p class='l'>uddeśāc ca phalatvena śyenādau na vidhīyate //</p>
<h3 id='2.266ab'>2.266ab <small></small></h3>	<p class='l'>bhāvanāvidhir apy eva phalāṃśād vinivartate /</p>
<h3 id='2.266cd'>2.266cd <small></small></h3>	<p class='l'>ataḥ svato na dharmatvaṃ śyenāder nāpy adharmatā //</p>
<h3 id='2.267ab'>2.267ab <small></small></h3>	<p class='l'>phalānarthānubandhitvāt taddvāreṇopacaryate /</p>
<h3 id='2.267cd'>2.267cd <small></small></h3>	<p class='l'>nirākāṅkṣasya caikena śyenasya na phaladvayam //</p>
<h3 id='2.268ab'>2.268ab <small></small></h3>	<p class='l'>tasmāt kriyāntarād eva hiṃsāto 'nartha ucyate /</p>
<h3 id='2.268cd'>2.268cd <small>(<a href='docExplore?doc_id=ŚV_2.268cd_2.271ab'>ŚV_2.268cd_2.271ab</a>)</small></h3>	<p class='l'>phalato 'pi ca yatkarma nānarthenānubadhyate //</p>
<h3 id='2.269ab'>2.269ab <small></small></h3>	<p class='l'>kevalaprītihetutvāt taddharmatvena hīṣyate /</p>
<h3 id='2.269cd'>2.269cd <small></small></h3>	<p class='l'>nanu ceṣṭābhyupāyatvāt śyenāder dharmatā bhavet //</p>
<h3 id='2.270ab'>2.270ab <small></small></h3>	<p class='l'>phalaṃ tāvad adharmo 'sya śyenādeḥ sampradhāryate /</p>
<h3 id='2.270cd'>2.270cd <small></small></h3>	<p class='l'>yadi yeneṣṭasiddhiḥ syād anuṣṭhānānubandhinī //</p>
<h3 id='2.271ab'>2.271ab <small></small></h3>	<p class='l'>tasya dharmatvam ucyeta tataḥ śyenādivarjanam /</p>
<h3 id='2.271cd'>2.271cd <small>(<a href='docExplore?doc_id=ŚV_2.271cd_2.274ab'>ŚV_2.271cd_2.274ab</a>)</small></h3>	<p class='l'>yadā tu codanāgamyaḥ kāryākāryānapekṣayā //</p>
<h3 id='2.272ab'>2.272ab <small></small></h3>	<p class='l'>dharmaḥ prītinimittaṃ syāt tadā śyene 'pi dharmatā /</p>
<h3 id='2.272cd'>2.272cd <small></small></h3>	<p class='l'>yadi tv aprītihetur yaḥ sākṣād vyavahito 'pi vā //</p>
<h3 id='2.273ab'>2.273ab <small></small></h3>	<p class='l'>so 'dharmaś codanārthaḥ syāt tadā śyene 'py adharmatā /</p>
<h3 id='2.273cd'>2.273cd <small></small></h3>	<p class='l'>yas tu hiṃsātvasādharmyād bāhyavaccodanāsv api //</p>
<h3 id='2.274ab'>2.274ab <small></small></h3>	<p class='l'>vaded anarthahetutvaṃ tasyāpy āgamabādhanam /</p>
<h3 id='2.274cd'>2.274cd <small>(<a href='docExplore?doc_id=ŚV_2.274cd_2.277ab'>ŚV_2.274cd_2.277ab</a>)</small></h3>	<p class='l'>tam anādṛtya yo brūyād yāgāder apy asau vadet //</p>
<h3 id='2.275ab'>2.275ab <small></small></h3>	<p class='l'>svargādisādhanāśaktiṃ kriyātvād bhojanādivat /</p>
<h3 id='2.275cd'>2.275cd <small></small></h3>	<p class='l'>gītāmantrārthavādair yā kalpyate 'narthahetutā //</p>
<h3 id='2.276ab'>2.276ab <small></small></h3>	<p class='l'>pratyakṣaśrutibādhyatvāt sānyārthatvena nīyate /</p>
<h3 id='2.276cd'>2.276cd <small></small></h3>	<p class='l'>śiṣyān pratyaviśiṣṭatvāt sūtravaidikavākyayoḥ //</p>
<h3 id='2.277ab'>2.277ab <small></small></h3>	<p class='l'>aśakteś cobhayoḥ sāmyān na sūtreṣv ity anuttaram /</p>
<h3 id='2.277cd'>2.277cd <small>(<a href='docExplore?doc_id=ŚV_2.277cd_2.280cd'>ŚV_2.277cd_2.280cd</a>)</small></h3>	<p class='l'>prāguktaparisaṃkhyāyāḥ phalam etat prakāśyate //</p>
<h3 id='2.278ab'>2.278ab <small></small></h3>	<p class='l'>sūtreṣu hy anayā yuktyā gatir eṣāpi yujyate /</p>
<h3 id='2.278cd'>2.278cd <small></small></h3>	<p class='l'>tasmād āvartate sūtram, tantraṃ vā śaktibhedataḥ //</p>
<h3 id='2.279ab'>2.279ab <small></small></h3>	<p class='l'>ekadeśānumānād vā dve sūtre parikalpite /</p>
<h3 id='2.279cd'>2.279cd <small></small></h3>	<p class='l'>itaretarasāmīpyād etāv eva parasparam //</p>
<h3 id='2.280ab'>2.280ab <small></small></h3>	<p class='l'>kalpyete vākyaśeṣāya nānyāvayavakalpanā /</p>
<h3 id='2.280cd'>2.280cd <small></small></h3>	<p class='l'>viśiṣṭārthānuvāditvād atha vety api bhāṣite //</p>
<h3 id='2.281ab'>2.281ab <small>(<a href='docExplore?doc_id=ŚV_2.281ab_2.283cd'>ŚV_2.281ab_2.283cd</a>)</small></h3>	<p class='l'>vākyabhedaḥ sa eveti saṃjñātantratvam uttaram /</p>
<h3 id='2.281cd'>2.281cd <small></small></h3>	<p class='l'>arthaṃ vā pratyupādānāt saṃjñālakṣaṇaśabdayoḥ /</p>
<h3 id='2.282ab'>2.282ab <small></small></h3>	<p class='l'>tantraṃ lakṣaṇaśabdo vā vācyo dharmārthaśabdayoḥ /</p>
<h3 id='2.282cd'>2.282cd <small></small></h3>	<p class='l'>dharme sāmānyataḥ siddhe pramāṇaṃ kathyate yadā //</p>
<h3 id='2.283ab'>2.283ab <small></small></h3>	<p class='l'>vṛttam eva tadārthatvaṃ kimarthaṃ punarucyate /</p>
<h3 id='2.283cd'>2.283cd <small></small></h3>	<p class='l'>codanālakṣaṇatvasya dharmaṃ prati vidheyatā //</p>
<h3 id='2.284ab'>2.284ab <small>(<a href='docExplore?doc_id=ŚV_2.284ab_2.287ab'>ŚV_2.284ab_2.287ab</a>)</small></h3>	<p class='l'>labhyate 'rthānuvādena saṃśayo hy anyathā bhavet /</p>
<h3 id='2.284cd'>2.284cd <small></small></h3>	<p class='l'>tathā ca ye 'py anarthasya sādhanatvena kalpitāḥ //</p>
<h3 id='2.285ab'>2.285ab <small></small></h3>	<p class='l'>niṣedhais te 'pi dharmāḥ syuś codanālakṣaṇatvataḥ /</p>
<h3 id='2.285cd'>2.285cd <small></small></h3>	<p class='l'>tasmād arthāparityāgād ekārthagrahaṇaṃ yathā //</p>
<h3 id='2.286ab'>2.286ab <small></small></h3>	<p class='l'>labhyate vacanavyaktyā sā syād arthānuvādataḥ /</p>
<h3 id='2.286cd'>2.286cd <small></small></h3>	<p class='l'>viśeṣaṇād vinā caitadarthasāmarthyakāritam //</p>
<h3 id='2.287ab'>2.287ab <small></small></h3>	<p class='l'>kathyate bhāṣyakāreṇa phalaṃ hiṃsādivarjanam //</p>
<h2 id='3'>3</h2>
<p>&lt;nimittasūtra (NMS)&gt;</p>
<h3 id='3.1ab'>3.1ab <small>(<a href='docExplore?doc_id=ŚV_3.1ab_3.2cd'>ŚV_3.1ab_3.2cd</a>)</small></h3>	<p class='l'>pratijñāvyatirekeṇa bhāṣyakāreṇa yady api /</p>
<h3 id='3.1cd'>3.1cd <small></small></h3>	<p class='l'>vakṣyamāṇā svapakṣasya yuktiḥ pūrvaṃ nidarśitā //</p>
<h3 id='3.2ab'>3.2ab <small></small></h3>	<p class='l'>pratijñāmātram ityetajjaiminer matam ucyate /</p>
<h3 id='3.2cd'>3.2cd <small></small></h3>	<p class='l'>vṛttikāro 'dhikaṃ vāpi bhūtādi dvāram abravīt //</p>
<h2 id='4'>4</h2>
<p>&lt;pratyakṣasūtra (PAS)&gt;</p>
<h3 id='4.1ab'>4.1ab <small>(<a href='docExplore?doc_id=ŚV_4.1ab_4.4ab'>ŚV_4.1ab_4.4ab</a>)</small></h3>	<p class='l'>varṇyate sūtrabhedena yena pratyakṣalakṣaṇam /</p>
<h3 id='4.1cd'>4.1cd <small></small></h3>	<p class='l'>tena sūtrasya sambandho vācyaḥ pūrvapratijñayā //</p>
<h3 id='4.2ab'>4.2ab <small></small></h3>	<p class='l'>lakṣaṇasyābhidhānaṃ tu kenāṃśenopayujyate /</p>
<h3 id='4.2cd'>4.2cd <small></small></h3>	<p class='l'>kimarthaṃ cānumānāder lakṣaṇaṃ nātra kathyate //</p>
<h3 id='4.3ab'>4.3ab <small></small></h3>	<p class='l'>na tāvad apramāṇatvaṃ teṣāṃ nāpy akṣabuddhiṣu /</p>
<h3 id='4.3cd'>4.3cd <small></small></h3>	<p class='l'>śakyate 'ntargatir vaktuṃ na ca lakṣaṇatulyatā //</p>
<h3 id='4.4ab'>4.4ab <small></small></h3>	<p class='l'>na cāpi siddhir eṣāṃ syād arthāt pratyakṣalakṣaṇāt /</p>
<h3 id='4.4cd'>4.4cd <small>(<a href='docExplore?doc_id=ŚV_4.4cd_4.7cd'>ŚV_4.4cd_4.7cd</a>)</small></h3>	<p class='l'>na hi tatpūrvakaṃ sarvaṃ pramāṇam iti niścitam //</p>
<h3 id='4.5ab'>4.5ab <small></small></h3>	<p class='l'>pratyakṣalakṣaṇoktiś ca nānumānādilakṣaṇāt /</p>
<h3 id='4.5cd'>4.5cd <small></small></h3>	<p class='l'>vinā na sidhyatītyevamarthākṣepo na yujyate //</p>
<h3 id='4.6ab'>4.6ab <small></small></h3>	<p class='l'>tadetatpūrvakatve dhīr na ca tallakṣaṇād bhavet /</p>
<h3 id='4.6cd'>4.6cd <small></small></h3>	<p class='l'>tadukter vānumānādi kiṃ na syāt tadapūrvakam //</p>
<h3 id='4.7ab'>4.7ab <small></small></h3>	<p class='l'>na ca lakṣaṇabhedasya svarūpe yat tayor api /</p>
<h3 id='4.7cd'>4.7cd <small></small></h3>	<p class='l'>pratyakṣalakṣaṇād eṣāṃ kathañ cid avadhāraṇā //</p>
<h3 id='4.8ab'>4.8ab <small>(<a href='docExplore?doc_id=ŚV_4.8ab_4.10cd'>ŚV_4.8ab_4.10cd</a>)</small></h3>	<p class='l'>prasiddhatvād avācyatvaṃ pratyakṣe 'pi prasajyate /</p>
<h3 id='4.8cd'>4.8cd <small></small></h3>	<p class='l'>tenānyaparisaṃkhyārthaṃ sūtraṃ mūḍhena vocyate //</p>
<h3 id='4.9ab'>4.9ab <small></small></h3>	<p class='l'>na tv ekaṃ lakṣayed eṣu buddhipūrvaṃ kathañ cana /</p>
<h3 id='4.9cd'>4.9cd <small></small></h3>	<p class='l'>sambhavaty ekavākyatve vākyabhedaś ca neṣyate //</p>
<h3 id='4.10ab'>4.10ab <small></small></h3>	<p class='l'>na cāpy etena sūtreṇa pratyakṣaṃ lakṣyate sphuṭam /</p>
<h3 id='4.10cd'>4.10cd <small></small></h3>	<p class='l'>tadābhāse 'pi tulyatvāt, svapnajñānaikavarjanāt //</p>
<h3 id='4.11ab'>4.11ab <small>(<a href='docExplore?doc_id=ŚV_4.11ab_4.14ab'>ŚV_4.11ab_4.14ab</a>)</small></h3>	<p class='l'>taddhīndriyārthasambandhavyāpāreṇa vinā bhavet /</p>
<h3 id='4.11cd'>4.11cd <small></small></h3>	<p class='l'>kena cit samprayoge tu bhrāntyādi syān niyogataḥ //</p>
<h3 id='4.12ab'>4.12ab <small></small></h3>	<p class='l'>grāhyeṇānyena vety etat kṛtaṃ naiva viśeṣaṇam /</p>
<h3 id='4.12cd'>4.12cd <small></small></h3>	<p class='l'>samprayogasya yena syād viśeṣo vakṣyamāṇavat //</p>
<h3 id='4.13ab'>4.13ab <small></small></h3>	<p class='l'>asāmarthya ca matvāsya vṛttikāreṇa lakṣaṇe /</p>
<h3 id='4.13cd'>4.13cd <small></small></h3>	<p class='l'>tatsamprayoga ityevaṃ pāṭhāntaramṛdāhṛtam //</p>
<h3 id='4.14ab'>4.14ab <small></small></h3>	<p class='l'>tenānyenāpi saṃyoge cakṣurāder yadutthitam /</p>
<h3 id='4.14cd'>4.14cd <small>(<a href='docExplore?doc_id=ŚV_4.14cd_4.17ab'>ŚV_4.14cd_4.17ab</a>)</small></h3>	<p class='l'>viṣayāntaravijñānaṃ tatpratyakṣaṃ prasajyate //</p>
<h3 id='4.15ab'>4.15ab <small></small></h3>	<p class='l'>satsamprayoganirdeśo vyarthaś ced, etad eva hi /</p>
<h3 id='4.15cd'>4.15cd <small></small></h3>	<p class='l'>pratipādyaṃ parasyāpi lakṣaṇāsiddhir eva ca //</p>
<h3 id='4.16ab'>4.16ab <small></small></h3>	<p class='l'>svapnādīnāṃ nivṛttir vā phalaṃ tasya bhaviṣyati /</p>
<h3 id='4.16cd'>4.16cd <small></small></h3>	<p class='l'>tasmād vidhyanuvāditvaṃ nānukte lakṣaṇe bhavet //</p>
<h3 id='4.17ab'>4.17ab <small></small></h3>	<p class='l'>tena naiṣā vacovyaktir yatsatīndriyasaṅgame /</p>
<h3 id='4.17cd'>4.17cd <small>(<a href='docExplore?doc_id=ŚV_4.17cd_4.20cd'>ŚV_4.17cd_4.20cd</a>)</small></h3>	<p class='l'>vijñānaṃ jāyate tasya pratyakṣatvaṃ pratīyatām //</p>
<h3 id='4.18ab'>4.18ab <small></small></h3>	<p class='l'>pratyakṣaṃ yajjane siddhaṃ tasyaivandharmakatvataḥ /</p>
<h3 id='4.18cd'>4.18cd <small></small></h3>	<p class='l'>vidyamānopalambhatvaṃ tena dharme nimittatā //</p>
<h3 id='4.19ab'>4.19ab <small></small></h3>	<p class='l'>evaṃlakṣaṇatvaṃ ca na svarūpavivakṣayā /</p>
<h3 id='4.19cd'>4.19cd <small></small></h3>	<p class='l'>evaṃliṅgakam ityetad bhāṣyakāreṇa varṇyate //</p>
<h3 id='4.20ab'>4.20ab <small></small></h3>	<p class='l'>yato 'sti tatra dharmo 'yaṃ vidyamānopalambhanam /</p>
<h3 id='4.20cd'>4.20cd <small></small></h3>	<p class='l'>tasmāt tena prasiddhena gamyatām animittatā //</p>
<h3 id='4.21ab'>4.21ab <small>(<a href='docExplore?doc_id=ŚV_4.21ab_4.24ab'>ŚV_4.21ab_4.24ab</a>)</small></h3>	<p class='l'>pratyakṣatvamado hetuḥ śeṣaṃ hetuprasiddhaye /</p>
<h3 id='4.21cd'>4.21cd <small></small></h3>	<p class='l'>asmād ādau prasiddhatvād yogyartham abhidhīyate //</p>
<h3 id='4.22ab'>4.22ab <small></small></h3>	<p class='l'>prakṛtena ca sambandhaḥ śeṣāprāmāṇyadarśanāt /</p>
<h3 id='4.22cd'>4.22cd <small></small></h3>	<p class='l'>tadaprāmāṇyasiddhiś ca sambandhāder anīkṣaṇāt //</p>
<h3 id='4.23ab'>4.23ab <small></small></h3>	<p class='l'>śakyam anyāpramāṇatvam iti sūtrair na paṭhyate /</p>
<h3 id='4.23cd'>4.23cd <small></small></h3>	<p class='l'>na ca paryanuyogo 'tra lakṣaṇānupayogataḥ //</p>
<h3 id='4.24ab'>4.24ab <small></small></h3>	<p class='l'>na ca nyūnātirekādiprasaṅgo lakṣaṇaṃ prati /</p>
<h3 id='4.24cd'>4.24cd <small>(<a href='docExplore?doc_id=ŚV_4.24cd_4.27ab'>ŚV_4.24cd_4.27ab</a>)</small></h3>	<p class='l'>sarvathā lokasiddhatvād dharmo 'yaṃ tāvad iṣyate //</p>
<h3 id='4.25ab'>4.25ab <small></small></h3>	<p class='l'>tataś ca mṛgatṛṣṇādi na pratyakṣaṃ prasajyate /</p>
<h3 id='4.25cd'>4.25cd <small></small></h3>	<p class='l'>animittaprasaṅgas tu tasyāpi na nivāryate //</p>
<h3 id='4.26ab'>4.26ab <small></small></h3>	<p class='l'>atītānāgate 'py arthe sūkṣme vyavahite 'pi ca /</p>
<h3 id='4.26cd'>4.26cd <small></small></h3>	<p class='l'>pratyakṣaṃ yoginām iṣṭaṃ kaiś cin muktātmanām api //</p>
<h3 id='4.27ab'>4.27ab <small></small></h3>	<p class='l'>vidyamānopalambhatvam asiddhaṃ tatra tān prati /</p>
<h3 id='4.27cd'>4.27cd <small>(<a href='docExplore?doc_id=ŚV_4.27cd_4.30ab'>ŚV_4.27cd_4.30ab</a>)</small></h3>	<p class='l'>bhaviṣyattvasya vā hetor tadgrāhyair vyabhicāritā //</p>
<h3 id='4.28ab'>4.28ab <small></small></h3>	<p class='l'>mā bhūtāmiti tenāha lokasiddhaṃ sad ity ayam /</p>
<h3 id='4.28cd'>4.28cd <small></small></h3>	<p class='l'>na lokavyatiriktaṃ hi pratyakṣaṃ yoginām api //</p>
<h3 id='4.29ab'>4.29ab <small></small></h3>	<p class='l'>pratyakṣatvena tasyāpi vidyamānopalambhanam /</p>
<h3 id='4.29cd'>4.29cd <small></small></h3>	<p class='l'>satsamprayogajatvaṃ vāpy asmatpratyakṣavad bhavet //</p>
<h3 id='4.30ab'>4.30ab <small></small></h3>	<p class='l'>teṣām avartamāne 'rthe vā nāmotpadyate matiḥ /</p>
<h3 id='4.30cd'>4.30cd <small>(<a href='docExplore?doc_id=ŚV_4.30cd_4.33ab'>ŚV_4.30cd_4.33ab</a>)</small></h3>	<p class='l'>pratyakṣaṃ sā tatas tv eva nābhilāṣasmṛtādivat //</p>
<h3 id='4.31ab'>4.31ab <small></small></h3>	<p class='l'>loke cāpy aprasiddhatvāt pratyakṣatvapramāṇataḥ /</p>
<h3 id='4.31cd'>4.31cd <small></small></h3>	<p class='l'>pratibhāvad dvayāsattvaṃ sad ity etena kathyate //</p>
<h3 id='4.32ab'>4.32ab <small></small></h3>	<p class='l'>laukikī pratibhā yadvat pratyakṣādyanapekṣiṇī /</p>
<h3 id='4.32cd'>4.32cd <small></small></h3>	<p class='l'>na niścayāya paryāptā tathā syād yoginām api //</p>
<h3 id='4.33ab'>4.33ab <small></small></h3>	<p class='l'>avidyamānasaṃyogāt syāc cet pratyakṣadhīḥ kva cit /</p>
<h3 id='4.33cd'>4.33cd <small>(<a href='docExplore?doc_id=ŚV_4.33cd_4.36ab'>ŚV_4.33cd_4.36ab</a>)</small></h3>	<p class='l'>bhaviṣyaty api dharme syāc chaktety āha sad ity ayam //</p>
<h3 id='4.34ab'>4.34ab <small></small></h3>	<p class='l'>pratyakṣaḥ prāganuṣṭhānān na dharmo 'nuṣṭhito 'pi vā /</p>
<h3 id='4.34cd'>4.34cd <small></small></h3>	<p class='l'>phalasādhanarūpeṇa tadānīṃ yena nāsty asau //</p>
<h3 id='4.35ab'>4.35ab <small></small></h3>	<p class='l'>asmatpratyakṣavac cāpi vidyamānopalambhanam /</p>
<h3 id='4.35cd'>4.35cd <small></small></h3>	<p class='l'>pratyakṣaṃ dhyāyināṃ dharme pratyakṣatvāc ca neṣyate //</p>
<h3 id='4.36ab'>4.36ab <small></small></h3>	<p class='l'>avidyamānasaṃyogāt pratyakṣatvanirākṛtiḥ /</p>
<h3 id='4.36cd'>4.36cd <small>(<a href='docExplore?doc_id=ŚV_4.36cd_4.39cd'>ŚV_4.36cd_4.39cd</a>)</small></h3>	<p class='l'>yogināṃ kena labhyeta neṣṭaṃ sadgrahaṇaṃ yadi //</p>
<h3 id='4.37ab'>4.37ab <small></small></h3>	<p class='l'>saptamyāpi tu labhyeta sadarthaḥ, kalpanā punaḥ /</p>
<h3 id='4.37cd'>4.37cd <small></small></h3>	<p class='l'>pareṣāṃ vāraṇīyeti yatno jaimininā kṛtaḥ //</p>
<h3 id='4.38ab'>4.38ab <small></small></h3>	<p class='l'>samyagarthe ca saṃśabdo duṣprayoganivāraṇaḥ /</p>
<h3 id='4.38cd'>4.38cd <small></small></h3>	<p class='l'>prayoga indriyāṇāṃ ca vyāpāro 'rtheṣu kathyate //</p>
<h3 id='4.39ab'>4.39ab <small></small></h3>	<p class='l'>duṣṭatvāc chuktikāyogo vāryate, rajatekṣaṇāt /</p>
<h3 id='4.39cd'>4.39cd <small></small></h3>	<p class='l'>evaṃ saty anuvādatvaṃ lakṣaṇasyāpi sambhavet //</p>
<h3 id='4.40ab'>4.40ab <small>(<a href='docExplore?doc_id=ŚV_4.40ab_4.42cd'>ŚV_4.40ab_4.42cd</a>)</small></h3>	<p class='l'>tataś cāprāpyakāritvād yad bauddhaiḥ śrotracakṣuṣoḥ /</p>
<h3 id='4.40cd'>4.40cd <small></small></h3>	<p class='l'>lakṣaṇāvyāptisiddhyarthaṃ saṃyogo neti kīrtyate //</p>
<h3 id='4.41ab'>4.41ab <small></small></h3>	<p class='l'>prāpyagrahaṇapakṣe hi sāntarāgrahaṇaṃ kila /</p>
<h3 id='4.41cd'>4.41cd <small></small></h3>	<p class='l'>adhiṣṭānādhikaś cārtho na gṛhyeta tvagādivat //</p>
<h3 id='4.42ab'>4.42ab <small></small></h3>	<p class='l'>vyāpāramātravācitvād aviruddhaṃ tad atra naḥ /</p>
<h3 id='4.42cd'>4.42cd <small></small></h3>	<p class='l'>yadi vārthārjavasthānaṃ samprayogo 'tra varṇyate //</p>
<h3 id='4.43ab'>4.43ab <small>(<a href='docExplore?doc_id=ŚV_4.43ab_4.45cd'>ŚV_4.43ab_4.45cd</a>)</small></h3>	<p class='l'>yogyatālakṣaṇo vācyaḥ saṃyogaḥ kāryalakṣitaḥ /</p>
<h3 id='4.43cd'>4.43cd <small></small></h3>	<p class='l'>sāṃkhyādīn vā vinirjitya prāptipakṣo 'tra dūṣyatām //</p>
<h3 id='4.44ab'>4.44ab <small></small></h3>	<p class='l'>tayoś ca prāpyakāritvam indriyatvāt tvagādivat /</p>
<h3 id='4.44cd'>4.44cd <small></small></h3>	<p class='l'>ke cit tayoḥ śarīrāc ca bahirvṛttiṃ pracakṣate //</p>
<h3 id='4.45ab'>4.45ab <small></small></h3>	<p class='l'>cikitsādiprayogaś ca yo 'dhiṣṭhāne prayujyate /</p>
<h3 id='4.45cd'>4.45cd <small></small></h3>	<p class='l'>so 'pi tasyaiva saṃskāra ādheyasyopakārakaḥ //</p>
<h3 id='4.46ab'>4.46ab <small>(<a href='docExplore?doc_id=ŚV_4.46ab_4.48cd'>ŚV_4.46ab_4.48cd</a>)</small></h3>	<p class='l'>taddeśaś cāpi saṃskāraḥ sarvavyāptyartha ucyate /</p>
<h3 id='4.46cd'>4.46cd <small></small></h3>	<p class='l'>cakṣurādyupakāraś ca pādādāv api dṛśyate //</p>
<h3 id='4.47ab'>4.47ab <small></small></h3>	<p class='l'>tasmān naikāntataḥ śakyaṃ saṃskārāt tatra vartanam /</p>
<h3 id='4.47cd'>4.47cd <small></small></h3>	<p class='l'>bahirvṛttis tayoś ceṣṭā pṛthvagrā santatāpi ca //</p>
<h3 id='4.48ab'>4.48ab <small></small></h3>	<p class='l'>adhiṣṭhānādhikaṃ tena gṛhyate yatra yādṛśam /</p>
<h3 id='4.48cd'>4.48cd <small></small></h3>	<p class='l'>pṛthutvaṃ vṛttibhāge syād, dūre 'pi grahaṇaṃ tathā //</p>
<h3 id='4.49ab'>4.49ab <small>(<a href='docExplore?doc_id=ŚV_4.49ab_4.51cd'>ŚV_4.49ab_4.51cd</a>)</small></h3>	<p class='l'>dīpaprabhā yathā tasmin vinaśyati vinaśyati /</p>
<h3 id='4.49cd'>4.49cd <small></small></h3>	<p class='l'>tathā bahirgatāpy eṣā mūlacchedād vinaśyati //</p>
<h3 id='4.50ab'>4.50ab <small></small></h3>	<p class='l'>adhiṣṭhānapidhāne tu saty apy ucchinnayatnayā /</p>
<h3 id='4.50cd'>4.50cd <small></small></h3>	<p class='l'>tayārtho 'nupanītatvād ātmanā nānubhūyate //</p>
<h3 id='4.51ab'>4.51ab <small></small></h3>	<p class='l'>vicchinna iti buddhiḥ syād adhiṣṭhānam apekṣya ca /</p>
<h3 id='4.51cd'>4.51cd <small></small></h3>	<p class='l'>śabde tv ādhikyavicchedau bhrāntyaivoktāv asambhavāt //</p>
<h3 id='4.52ab'>4.52ab <small>(<a href='docExplore?doc_id=ŚV_4.52ab_4.55ab'>ŚV_4.52ab_4.55ab</a>)</small></h3>	<p class='l'>puruṣendriyaśabdau ca vyavadhānena kalpitau /</p>
<h3 id='4.52cd'>4.52cd <small></small></h3>	<p class='l'>puruṣo laukiko vā syād yo vāsmin sādhayiṣyate //</p>
<h3 id='4.53ab'>4.53ab <small></small></h3>	<p class='l'>vikriyā jñānarūpāsya na nityatve virotsyate /</p>
<h3 id='4.53cd'>4.53cd <small></small></h3>	<p class='l'>buddhijanmeti cāpy āha jāyamānapramāṇatām //</p>
<h3 id='4.54ab'>4.54ab <small></small></h3>	<p class='l'>vyāpāraḥ kārakāṇāṃ hi dṛṣṭo janmātirekataḥ /</p>
<h3 id='4.54cd'>4.54cd <small></small></h3>	<p class='l'>pramāṇe 'pi tathā mā bhūd iti janma vivakṣyate //</p>
<h3 id='4.55ab'>4.55ab <small></small></h3>	<p class='l'>na hi tat kṣaṇam apy āste, jāyate vāpramātmakam /</p>
<h3 id='4.55cd'>4.55cd <small>(<a href='docExplore?doc_id=ŚV_4.55cd_4.58cd'>ŚV_4.55cd_4.58cd</a>)</small></h3>	<p class='l'>yenārthagrahaṇe paścād vyāpriyetendriyādivat //</p>
<h3 id='4.56ab'>4.56ab <small></small></h3>	<p class='l'>tena janmaiva viṣaye buddher vyāpāra iṣyate /</p>
<h3 id='4.56cd'>4.56cd <small></small></h3>	<p class='l'>tad eva ca pramārūpaṃ tadvatī karaṇaṃ ca dhīḥ //</p>
<h3 id='4.57ab'>4.57ab <small></small></h3>	<p class='l'>janma cāvyatirekeṇa bhāṣyakāreṇa varṇitam /</p>
<h3 id='4.57cd'>4.57cd <small></small></h3>	<p class='l'>tac ca bhūtabhaviṣyattvāt kṛtaṃ buddher viśeṣaṇam //</p>
<h3 id='4.58ab'>4.58ab <small></small></h3>	<p class='l'>yadāpy aulūkyasiddhāntāt samavāyasya janmatā /</p>
<h3 id='4.58cd'>4.58cd <small></small></h3>	<p class='l'>buddhis tatrendriyādhīnā tena pratyakṣamaśnute //</p>
<h3 id='4.59ab'>4.59ab <small>(<a href='docExplore?doc_id=ŚV_4.59ab_4.61cd'>ŚV_4.59ab_4.61cd</a>)</small></h3>	<p class='l'>pramāṇaphalabhāvaś ca yayeṣṭaṃ parikalpyatām /</p>
<h3 id='4.59cd'>4.59cd <small></small></h3>	<p class='l'>sarvathāpy animittatvaṃ vidyamānopalambhanāt //</p>
<h3 id='4.60ab'>4.60ab <small></small></h3>	<p class='l'>yadvendriyaṃ pramāṇaṃ syāt tasya vārthena saṅgatiḥ /</p>
<h3 id='4.60cd'>4.60cd <small></small></h3>	<p class='l'>manaso vendriyair yoga ātmanā sarva eva vā //</p>
<h3 id='4.61ab'>4.61ab <small></small></h3>	<p class='l'>tadā jñānaṃ phalam, tatra vyāpārāc ca pramāṇatā /</p>
<h3 id='4.61cd'>4.61cd <small></small></h3>	<p class='l'>vyāpāro na yadā teṣāṃ tadā notpadyate phalam //</p>
<h3 id='4.62ab'>4.62ab <small>(<a href='docExplore?doc_id=ŚV_4.62ab_4.64cd'>ŚV_4.62ab_4.64cd</a>)</small></h3>	<p class='l'>na ca sarvātmanākṣeṇa sambandho 'rthasya vidyate /</p>
<h3 id='4.62cd'>4.62cd <small></small></h3>	<p class='l'>yena sarvārthabodhaḥ syāt tatpramāṇābhidhāyinām //</p>
<h3 id='4.63ab'>4.63ab <small></small></h3>	<p class='l'>prāptimātraṃ hi sambandho nendriyasyābhyupeyate /</p>
<h3 id='4.63cd'>4.63cd <small></small></h3>	<p class='l'>mā bhūt kāraṇamātreṇa tvacā rūpāvadhāraṇam //</p>
<h3 id='4.64ab'>4.64ab <small></small></h3>	<p class='l'>yathā pramāṇaniṣpattau yogyatvād indriyārthayoḥ /</p>
<h3 id='4.64cd'>4.64cd <small></small></h3>	<p class='l'>niyatā saṅgatir hetuḥ phale 'py evaṃ bhaviṣyati //</p>
<h3 id='4.65ab'>4.65ab <small>(<a href='docExplore?doc_id=ŚV_4.65ab_4.67cd'>ŚV_4.65ab_4.67cd</a>)</small></h3>	<p class='l'>yogasya dvyāśrayatve 'pi bhavatyanyatarāśrayaḥ /</p>
<h3 id='4.65cd'>4.65cd <small></small></h3>	<p class='l'>vyapadeśaḥ, atha vāpy akṣaṃ tatrāsādhāraṇaṃ bhavet //</p>
<h3 id='4.66ab'>4.66ab <small></small></h3>	<p class='l'>saṃyoge tv ātmamanasoḥ syāc ced viṣayabhinnatā /</p>
<h3 id='4.66cd'>4.66cd <small></small></h3>	<p class='l'>pramāṇaphalayoḥ, nāsau, arthe hi vyāpṛtaṃ dvayam //</p>
<h3 id='4.67ab'>4.67ab <small></small></h3>	<p class='l'>athāpy āśraya iṣṭas te na yogād viṣayāntaram /</p>
<h3 id='4.67cd'>4.67cd <small></small></h3>	<p class='l'>ātmasthatvena vijñānaṃ na bhinnaviṣayaṃ tataḥ //</p>
<h3 id='4.68ab'>4.68ab <small>(<a href='docExplore?doc_id=ŚV_4.68ab_4.70cd'>ŚV_4.68ab_4.70cd</a>)</small></h3>	<p class='l'>prakṛṣṭasādhanatvāc ca pratyāsatteḥ sa eva naḥ /</p>
<h3 id='4.68cd'>4.68cd <small></small></h3>	<p class='l'>karaṇaṃ tena nānyatra kārake syāt pramāṇatā //</p>
<h3 id='4.69ab'>4.69ab <small></small></h3>	<p class='l'>pramāṇe sarvasaṃyoge doṣo naiko 'pi vidyate /</p>
<h3 id='4.69cd'>4.69cd <small></small></h3>	<p class='l'>pramāṇaṃ tv indriyaṃ yasya tasyaiko viṣayaḥ sphuṭaḥ //</p>
<h3 id='4.70ab'>4.70ab <small></small></h3>	<p class='l'>pramāṇaphalate buddhyor viśeṣaṇaviśeṣyayoḥ /</p>
<h3 id='4.70cd'>4.70cd <small></small></h3>	<p class='l'>yadā tadāpi pūrvoktā bhinnārthatvanirākriyā //</p>
<h3 id='4.71ab'>4.71ab <small>(<a href='docExplore?doc_id=ŚV_4.71ab_4.74ab'>ŚV_4.71ab_4.74ab</a>)</small></h3>	<p class='l'>viśeṣaṇe tu boddhavye yadālocanamātrakam /</p>
<h3 id='4.71cd'>4.71cd <small></small></h3>	<p class='l'>prasūte niścayaṃ paścāt tasya prāmāṇyakalpanā //</p>
<h3 id='4.72ab'>4.72ab <small></small></h3>	<p class='l'>niścayas tu phalaṃ tatra, nāsāv ālocite tadā /</p>
<h3 id='4.72cd'>4.72cd <small></small></h3>	<p class='l'>tadā naiva pramāṇatvaṃ syād arthānavadhāraṇāt //</p>
<h3 id='4.73ab'>4.73ab <small></small></h3>	<p class='l'>hānādibuddhiphalatā pramāṇaṃ ced viśeṣyadhīḥ /</p>
<h3 id='4.73cd'>4.73cd <small></small></h3>	<p class='l'>upakārādisaṃsmṛtyā vyavāyaś cet, iyaṃ phalam //</p>
<h3 id='4.74ab'>4.74ab <small></small></h3>	<p class='l'>viṣayaikatvam icchaṃs tu yaḥ pramāṇaṃ phalaṃ vadet /</p>
<h3 id='4.74cd'>4.74cd <small>(<a href='docExplore?doc_id=ŚV_4.74cd_4.77cd'>ŚV_4.74cd_4.77cd</a>)</small></h3>	<p class='l'>sādhyasādhanayor bhedo laukikas tena bādhitaḥ //</p>
<h3 id='4.75ab'>4.75ab <small></small></h3>	<p class='l'>chedane khadiraprāpte palāśe na cchidā yathā /</p>
<h3 id='4.75cd'>4.75cd <small></small></h3>	<p class='l'>tathaiva paraśor loke cchidayā saha naikatā //</p>
<h3 id='4.76ab'>4.76ab <small></small></h3>	<p class='l'>bhavate bhedahānena rucitā viṣayaikatā /</p>
<h3 id='4.76cd'>4.76cd <small></small></h3>	<p class='l'>tattyāgena parebhyas tu bhedo rucim upāgataḥ //</p>
<h3 id='4.77ab'>4.77ab <small></small></h3>	<p class='l'>karaṇatvopacāras tu phale cet kalpyate tvayā /</p>
<h3 id='4.77cd'>4.77cd <small></small></h3>	<p class='l'>kathañ cid viṣayaikatvaṃ parair vā kiṃ na kalpyate //</p>
<h3 id='4.78ab'>4.78ab <small>(<a href='docExplore?doc_id=ŚV_4.78ab_4.80cd'>ŚV_4.78ab_4.80cd</a>)</small></h3>	<p class='l'>paricchedaphalatvena vṛttasyānantarasya naḥ /</p>
<h3 id='4.78cd'>4.78cd <small></small></h3>	<p class='l'>pramāṇatvaṃ bhavej jñāne pramāṇe tu paraṃ phalam //</p>
<h3 id='4.79ab'>4.79ab <small></small></h3>	<p class='l'>svasaṃvittiphalatvaṃ tu tanniṣedhān na yujyate /</p>
<h3 id='4.79cd'>4.79cd <small></small></h3>	<p class='l'>pramāṇe viṣayākāre bhinnārthatvān na yujyate //</p>
<h3 id='4.80ab'>4.80ab <small></small></h3>	<p class='l'>svākāraś ca svasaṃvittiṃ muktvā nānyaḥ pratīyate /</p>
<h3 id='4.80cd'>4.80cd <small></small></h3>	<p class='l'>prāmāṇyaṃ yasya kalpyeta svasaṃvittiphalaṃ prati //</p>
<h3 id='4.81ab'>4.81ab <small>(<a href='docExplore?doc_id=ŚV_4.81ab_4.83cd'>ŚV_4.81ab_4.83cd</a>)</small></h3>	<p class='l'>svākārasya paricchedo na cākārāntarād vinā /</p>
<h3 id='4.81cd'>4.81cd <small></small></h3>	<p class='l'>tasyāpy evaṃ tathā ca syān nākārāntaḥ kadā cana //</p>
<h3 id='4.82ab'>4.82ab <small></small></h3>	<p class='l'>na cāsañcetitaḥ sattāṃ svākāraḥ pratipadyate /</p>
<h3 id='4.82cd'>4.82cd <small></small></h3>	<p class='l'>grāhye ca viṣayākāre grāhako 'nyo na labhyate //</p>
<h3 id='4.83ab'>4.83ab <small></small></h3>	<p class='l'>manasas tv indriyatvena pratyakṣā dhīḥ sukhādiṣu /</p>
<h3 id='4.83cd'>4.83cd <small></small></h3>	<p class='l'>manasā samprayukto hi tāny ātmā pratipadyate //</p>
<h3 id='4.84ab'>4.84ab <small>(<a href='docExplore?doc_id=ŚV_4.84ab_4.87ab'>ŚV_4.84ab_4.87ab</a>)</small></h3>	<p class='l'>sambaddhaṃ vartamānaṃ ca grahyate cakṣurādinā /</p>
<h3 id='4.84cd'>4.84cd <small></small></h3>	<p class='l'>sāmānyaṃ vā viśeṣo vā grāhyaṃ nāto 'tra kalpyate //</p>
<h3 id='4.85ab'>4.85ab <small></small></h3>	<p class='l'>lakṣaṇaṃ yac ca yair uktaṃ pratyakṣe laukike sati /</p>
<h3 id='4.85cd'>4.85cd <small></small></h3>	<p class='l'>vidyamānopalambhitvāt sarvasyaivānimittatā //</p>
<h3 id='4.86ab'>4.86ab <small></small></h3>	<p class='l'>nirvikalpakapakṣe tu sutarām animittatā /</p>
<h3 id='4.86cd'>4.86cd <small></small></h3>	<p class='l'>sādhyasādhanasambandho nāvikalpya hi gṛhyate //</p>
<h3 id='4.87ab'>4.87ab <small></small></h3>	<p class='l'>kathaṃ pratyakṣapūrvatvam anumānādi no bhavet /</p>
<h3 id='4.87cd'>4.87cd <small>(<a href='docExplore?doc_id=ŚV_4.87cd_4.90ab'>ŚV_4.87cd_4.90ab</a>)</small></h3>	<p class='l'>yadā smṛtyasamarthatvān nirvikalpendriyasya dhīḥ //</p>
<h3 id='4.88ab'>4.88ab <small></small></h3>	<p class='l'>na cāvikalpya liṅgasya liṅgisambandhayos tathā /</p>
<h3 id='4.88cd'>4.88cd <small></small></h3>	<p class='l'>gṛhītiḥ, upamāne 'pi sādṛśyagrahaṇāt smṛteḥ //</p>
<h3 id='4.89ab'>4.89ab <small></small></h3>	<p class='l'>arthāpattiḥ punaḥ prāyo nānyadṛṣṭe 'rtha iṣyate /</p>
<h3 id='4.89cd'>4.89cd <small></small></h3>	<p class='l'>pravartate ca yaṃ dṛṣṭvā so 'py arthaḥ savikalpakaḥ //</p>
<h3 id='4.90ab'>4.90ab <small></small></h3>	<p class='l'>yatra cānumitaṃ liṅgaṃ sūryagatyādi liṅgi ca /</p>
<h3 id='4.90cd'>4.90cd <small>(<a href='docExplore?doc_id=ŚV_4.90cd_4.93ab'>ŚV_4.90cd_4.93ab</a>)</small></h3>	<p class='l'>tatra pratyakṣapūrvatvaṃ katham adhyavasīyate //</p>
<h3 id='4.91ab'>4.91ab <small></small></h3>	<p class='l'>pratyakṣāvagate cārthe kutas teṣāṃ pramāṇatā /</p>
<h3 id='4.91cd'>4.91cd <small></small></h3>	<p class='l'>tair yadā sa pratīyeta tadā nākṣasya gocaraḥ //</p>
<h3 id='4.92ab'>4.92ab <small></small></h3>	<p class='l'>atha kasya cid arthasya jñānāt tatpūrvatā bhavet /</p>
<h3 id='4.92cd'>4.92cd <small></small></h3>	<p class='l'>tadārthasya bhaviṣyattvaṃ na syād ajñānakāraṇam //</p>
<h3 id='4.93ab'>4.93ab <small></small></h3>	<p class='l'>vartamāne hi kasmiṃś cid vijñāte 'rthe 'kṣabuddhibhiḥ /</p>
<h3 id='4.93cd'>4.93cd <small>(<a href='docExplore?doc_id=ŚV_4.93cd_4.96ab'>ŚV_4.93cd_4.96ab</a>)</small></h3>	<p class='l'>liṅgād avidyamāno 'pi dharmo gamyeta tais tadā //</p>
<h3 id='4.94ab'>4.94ab <small></small></h3>	<p class='l'>pratyakṣeṇa gṛhītvā ca varṇān vede 'pi gṛhyate /</p>
<h3 id='4.94cd'>4.94cd <small></small></h3>	<p class='l'>prameyam iti so 'pi syāt tatpūrvatvād akāraṇam //</p>
<h3 id='4.95ab'>4.95ab <small></small></h3>	<p class='l'>ke cit tatpūrvakatvaṃ tu hetur naiveti manvate /</p>
<h3 id='4.95cd'>4.95cd <small></small></h3>	<p class='l'>tatpūrvakatvād yat tāvat prāmāṇyaṃ tadasambhavaḥ //</p>
<h3 id='4.96ab'>4.96ab <small></small></h3>	<p class='l'>pratyakṣeṇa gṛhītvā ca, liṅgādyanyatamaṃ dhruvam /</p>
<h3 id='4.96cd'>4.96cd <small>(<a href='docExplore?doc_id=ŚV_4.96cd_4.99ab'>ŚV_4.96cd_4.99ab</a>)</small></h3>	<p class='l'>pravṛttir anumānāder na ca dharme 'sti tādṛśam //</p>
<h3 id='4.97ab'>4.97ab <small></small></h3>	<p class='l'>anumānānumānāder na cāpy astīha sambhavaḥ /</p>
<h3 id='4.97cd'>4.97cd <small></small></h3>	<p class='l'>sambandhaliṅgiliṅgānāṃ pūrvasiddher asambhavāt //</p>
<h3 id='4.98ab'>4.98ab <small></small></h3>	<p class='l'>sattā ca nānumānena kasya cit pratipadyate /</p>
<h3 id='4.98cd'>4.98cd <small></small></h3>	<p class='l'>dharmeṇānyad viśeṣyaṃ cet, pakṣo 'siddhaviśeṣaṇaḥ //</p>
<h3 id='4.99ab'>4.99ab <small></small></h3>	<p class='l'>tasmād adṛṣṭapūrvatvāt kena cid vastunā saha /</p>
<h3 id='4.99cd'>4.99cd <small>(<a href='docExplore?doc_id=ŚV_4.99cd_4.102cd'>ŚV_4.99cd_4.102cd</a>)</small></h3>	<p class='l'>dharmasya nānumeyatvam asādhāraṇavastuvat //</p>
<h3 id='4.100ab'>4.100ab <small></small></h3>	<p class='l'>adṛṣṭasadṛśatvāc ca svyaṃ cānupalambhanāt /</p>
<h3 id='4.100cd'>4.100cd <small></small></h3>	<p class='l'>dharmasya nopameyatvam asādhāraṇavad bhavet //</p>
<h3 id='4.101ab'>4.101ab <small></small></h3>	<p class='l'>nanv arthāpattir evaṃ syāj jagadvaicitryadarśanāt /</p>
<h3 id='4.101cd'>4.101cd <small></small></h3>	<p class='l'>sukhiduḥkhādibhedo hi nādṛṣṭāt kāraṇād ṛte //</p>
<h3 id='4.102ab'>4.102ab <small></small></h3>	<p class='l'>dṛṣṭasya vyabhicāritvāt tadabhāve 'pi sambhavāt /</p>
<h3 id='4.102cd'>4.102cd <small></small></h3>	<p class='l'>sevāvyayanatulyatve dṛṣṭā ca phalabhinnatā //</p>
<h3 id='4.103ab'>4.103ab <small>(<a href='docExplore?doc_id=ŚV_4.103ab_4.105cd'>ŚV_4.103ab_4.105cd</a>)</small></h3>	<p class='l'>syād evaṃ yadi śakyeta svābhāvikanivāraṇā /</p>
<h3 id='4.103cd'>4.103cd <small></small></h3>	<p class='l'>karmaśakteś ca vaicitrye hetur anyo bhaved yadi //</p>
<h3 id='4.104ab'>4.104ab <small></small></h3>	<p class='l'>yathā ca phalavaicitrye karmaṇāṃ śaktatā svataḥ /</p>
<h3 id='4.104cd'>4.104cd <small></small></h3>	<p class='l'>tathā ca citratā loke svabhāvād upapatsyate //</p>
<h3 id='4.105ab'>4.105ab <small></small></h3>	<p class='l'>adharme dharmarūpe vā hy avibhakte phalaṃ prati /</p>
<h3 id='4.105cd'>4.105cd <small></small></h3>	<p class='l'>kim apy astīti vijñānaṃ narāṇāṃ kvopayujyate //</p>
<h3 id='4.106ab'>4.106ab <small>(<a href='docExplore?doc_id=ŚV_4.106ab_4.108cd'>ŚV_4.106ab_4.108cd</a>)</small></h3>	<p class='l'>kiṃ nu yāgād ito dukhaṃ hiṃsādeḥ kiṃ sukhodbhavaḥ /</p>
<h3 id='4.106cd'>4.106cd <small></small></h3>	<p class='l'>svargaputrādibhedaś ca kīdṛśāt karmabhedataḥ //</p>
<h3 id='4.107ab'>4.107ab <small></small></h3>	<p class='l'>iti yāvad avijñānaṃ tāvan naiva pravartate /</p>
<h3 id='4.107cd'>4.107cd <small></small></h3>	<p class='l'>pravṛttyaṅgaṃ ca yajjñānaṃ tasya mūlaṃ pratīkṣyate //</p>
<h3 id='4.108ab'>4.108ab <small></small></h3>	<p class='l'>tasmāt siddhe 'pi sāmānye viśeṣo nāgamād ṛte /</p>
<h3 id='4.108cd'>4.108cd <small></small></h3>	<p class='l'>viśeṣasya tu jijñāsā sūtrakāreṇa sūtritā //</p>
<h3 id='4.109ab'>4.109ab <small>(<a href='docExplore?doc_id=ŚV_4.109ab_4.111cd'>ŚV_4.109ab_4.111cd</a>)</small></h3>	<p class='l'>gamyamāne viśeṣe ca tadantarbhāvakāritaḥ /</p>
<h3 id='4.109cd'>4.109cd <small></small></h3>	<p class='l'>sāmānyapratyayo 'pi syāc chāstrād evety akāraṇam //</p>
<h3 id='4.110ab'>4.110ab <small></small></h3>	<p class='l'>yathārthāpattir evaṃ ca nānumānopameṣyate /</p>
<h3 id='4.110cd'>4.110cd <small></small></h3>	<p class='l'>śāstraṃ cet tadapekṣeta tasyaiva syāt pramāṇatā //</p>
<h3 id='4.111ab'>4.111ab <small></small></h3>	<p class='l'>pratyakṣāgrahaṇaṃ yat tu liṅgāder avikalpanāt /</p>
<h3 id='4.111cd'>4.111cd <small></small></h3>	<p class='l'>tan na, iṣṭatvād vikalpasyāpy artharūpopakāriṇaḥ //</p>
<h3 id='4.112ab'>4.112ab <small>(<a href='docExplore?doc_id=ŚV_4.112ab_4.115ab'>ŚV_4.112ab_4.115ab</a>)</small></h3>	<p class='l'>asti hy ālocanā jñānaṃ prathamaṃ nirvikapakam /</p>
<h3 id='4.112cd'>4.112cd <small></small></h3>	<p class='l'>bālamūkādivijñānasadṛśaṃ śuddhavastujam //</p>
<h3 id='4.113ab'>4.113ab <small></small></h3>	<p class='l'>na viśeṣo na sāmānyaṃ tadānīmanubhūyate /</p>
<h3 id='4.113cd'>4.113cd <small></small></h3>	<p class='l'>tayor ādhārabhūtā tu, vyaktir evāvasīyate //</p>
<h3 id='4.114ab'>4.114ab <small></small></h3>	<p class='l'>mahāsāmānyam anyais tu dravyaṃ sad iti cocyate /</p>
<h3 id='4.114cd'>4.114cd <small></small></h3>	<p class='l'>sāmānyaviṣayatvaṃ ca pratyakṣasyaivam āśritam //</p>
<h3 id='4.115ab'>4.115ab <small></small></h3>	<p class='l'>viśeṣās tu pratīyante savikalpakabuddhibhiḥ /</p>
<h3 id='4.115cd'>4.115cd <small>(<a href='docExplore?doc_id=ŚV_4.115cd_4.118ab'>ŚV_4.115cd_4.118ab</a>)</small></h3>	<p class='l'>te ca ke cit pratidravyaṃ ke cid bahuṣu saṃśritāḥ //</p>
<h3 id='4.116ab'>4.116ab <small></small></h3>	<p class='l'>tān akalpayad utpannaṃ vyāvṛttānugatātmanā /</p>
<h3 id='4.116cd'>4.116cd <small></small></h3>	<p class='l'>gavyaśve copajātaṃ tu pratyakṣaṃ na viśiṣyate //</p>
<h3 id='4.117ab'>4.117ab <small></small></h3>	<p class='l'>tad ayuktam, pratidravyaṃ bhinnarūpopalambhanāt /</p>
<h3 id='4.117cd'>4.117cd <small></small></h3>	<p class='l'>na hy ākhyātum aśakyatvād bhedo nāstīti gamyate //</p>
<h3 id='4.118ab'>4.118ab <small></small></h3>	<p class='l'>nirvikalpakabodhe 'pi dvyātmakasyāpi vastunaḥ /</p>
<h3 id='4.118cd'>4.118cd <small>(<a href='docExplore?doc_id=ŚV_4.118cd_4.121ab'>ŚV_4.118cd_4.121ab</a>)</small></h3>	<p class='l'>grahaṇam, lakṣaṇākhyeyaṃ jñātrā śuddhaṃ tu gṛhyate //</p>
<h3 id='4.119ab'>4.119ab <small></small></h3>	<p class='l'>na cāsādhāraṇatvena paravyāvṛttyakalpanāt /</p>
<h3 id='4.119cd'>4.119cd <small></small></h3>	<p class='l'>viśeṣānugamākḷpteḥ sāmānyam iti nāpi tat //</p>
<h3 id='4.120ab'>4.120ab <small></small></h3>	<p class='l'>tataḥ paraṃ punarvastudharmair jātyādibhir yayā /</p>
<h3 id='4.120cd'>4.120cd <small></small></h3>	<p class='l'>buddhyāvasīyate sāpi pratyakṣatvena sammatā //</p>
<h3 id='4.121ab'>4.121ab <small></small></h3>	<p class='l'>karaṇaṃ cendriyaṃ buddher na tatra jñānam āhitam /</p>
<h3 id='4.121cd'>4.121cd <small>(<a href='docExplore?doc_id=ŚV_4.121cd_4.124ab'>ŚV_4.121cd_4.124ab</a>)</small></h3>	<p class='l'>tataḥ smṛtyasamarthatvād vikalpo 'to na vāryate //</p>
<h3 id='4.122ab'>4.122ab <small></small></h3>	<p class='l'>ātmany eva sthitaṃ jñānam, sa hi boddhātra gamyate /</p>
<h3 id='4.122cd'>4.122cd <small></small></h3>	<p class='l'>smaraṇe cāsya sāmarthyaṃ sandhānādau ca vidyate //</p>
<h3 id='4.123ab'>4.123ab <small></small></h3>	<p class='l'>tenendriyārthasambandhe vicyamāne smarann api /</p>
<h3 id='4.123cd'>4.123cd <small></small></h3>	<p class='l'>vikalpayan svadharmeṇa vastu pratyakṣavān naraḥ //</p>
<h3 id='4.124ab'>4.124ab <small></small></h3>	<p class='l'>tac caitadindriyādhīnam iti tair vyapadiśyate /</p>
<h3 id='4.124cd'>4.124cd <small>(<a href='docExplore?doc_id=ŚV_4.124cd_4.127ab'>ŚV_4.124cd_4.127ab</a>)</small></h3>	<p class='l'>tadasambandhajātaṃ tu naiva pratyakṣam iṣyate //</p>
<h3 id='4.125ab'>4.125ab <small></small></h3>	<p class='l'>punaḥ punarvikalpe 'pi satī jātiḥ pratīyate /</p>
<h3 id='4.125cd'>4.125cd <small></small></h3>	<p class='l'>tatsambandhānusāreṇa sarvaṃ pratyakṣam iṣyate //</p>
<h3 id='4.126ab'>4.126ab <small></small></h3>	<p class='l'>na hi praviṣṭamātrāṇām uṣṇād garbhagṛhādiṣu /</p>
<h3 id='4.126cd'>4.126cd <small></small></h3>	<p class='l'>arthā na pratibhāntīti gṛhyante nendriyaiḥ punaḥ //</p>
<h3 id='4.127ab'>4.127ab <small></small></h3>	<p class='l'>yathā tv ābhāsamātreṇa pūrvaṃ jñātvā svarūpataḥ /</p>
<h3 id='4.127cd'>4.127cd <small>(<a href='docExplore?doc_id=ŚV_4.127cd_4.130ab'>ŚV_4.127cd_4.130ab</a>)</small></h3>	<p class='l'>paścāt tatrāvabudhyante tathā jātyādidharmataḥ //</p>
<h3 id='4.128ab'>4.128ab <small></small></h3>	<p class='l'>yadi tv ālocya saṃmīlya netre kaś cid vikalpayet /</p>
<h3 id='4.128cd'>4.128cd <small></small></h3>	<p class='l'>na syāt pratyakṣatā tasya sambandhānanusārataḥ //</p>
<h3 id='4.129ab'>4.129ab <small></small></h3>	<p class='l'>asambaddhavikalpe 'pi tulyam ātmādi kāraṇam /</p>
<h3 id='4.129cd'>4.129cd <small></small></h3>	<p class='l'>tenāsādhāraṇatvaṃ syād atrākṣasyaiva kalpane //</p>
<h3 id='4.130ab'>4.130ab <small></small></h3>	<p class='l'>nirvikalpakabodhe 'pi nākṣaṃ kevalakāraṇam /</p>
<h3 id='4.130cd'>4.130cd <small>(<a href='docExplore?doc_id=ŚV_4.130cd_4.133ab'>ŚV_4.130cd_4.133ab</a>)</small></h3>	<p class='l'>tatpāramparyajāte vā rūḍhiḥ syāt paṅkajādivat //</p>
<h3 id='4.131ab'>4.131ab <small></small></h3>	<p class='l'>animittaiva vā rūḍhiḥ sutarāṃ savikalpakam /</p>
<h3 id='4.131cd'>4.131cd <small></small></h3>	<p class='l'>pratyakṣaṃ sammataṃ loke na tathā nirvikalpakam //</p>
<h3 id='4.132ab'>4.132ab <small></small></h3>	<p class='l'>vṛddhaprayogagamyāś ca śabdārthāḥ sarva eva naḥ /</p>
<h3 id='4.132cd'>4.132cd <small></small></h3>	<p class='l'>tena yatra prayukto 'yaṃ na tasmād apanīyate //</p>
<h3 id='4.133ab'>4.133ab <small></small></h3>	<p class='l'>siddhānugamamātraṃ hi kartuṃ yuktaṃ parīkṣakaiḥ /</p>
<h3 id='4.133cd'>4.133cd <small>(<a href='docExplore?doc_id=ŚV_4.133cd_4.136ab'>ŚV_4.133cd_4.136ab</a>)</small></h3>	<p class='l'>na sarvalokasiddhasya lakṣaṇena nivartanam //</p>
<h3 id='4.134ab'>4.134ab <small></small></h3>	<p class='l'>kalpanāyāḥ svasaṃvittāv indriyādhīnatā katham /</p>
<h3 id='4.134cd'>4.134cd <small></small></h3>	<p class='l'>manas tatrendriyaṃ cet syād gotvādāv api tatsamam //</p>
<h3 id='4.135ab'>4.135ab <small></small></h3>	<p class='l'>svasaṃvittau tad iṣṭaṃ cet, loko na hy evam icchati /</p>
<h3 id='4.135cd'>4.135cd <small></small></h3>	<p class='l'>tasmād rūḍhatvam eṣṭavyaṃ pāribhāṣikatāpi vā //</p>
<h3 id='4.136ab'>4.136ab <small></small></h3>	<p class='l'>manasas tv indriyatvena sudhaduḥkhādibuddhiṣu /</p>
<h3 id='4.136cd'>4.136cd <small>(<a href='docExplore?doc_id=ŚV_4.136cd_4.139ab'>ŚV_4.136cd_4.139ab</a>)</small></h3>	<p class='l'>yathā pratyakṣataivaṃ nas tadadhīnā bhaviṣyati //</p>
<h3 id='4.137ab'>4.137ab <small></small></h3>	<p class='l'>tadadhīnatvasāmye 'pi kalpanāpoḍhaśabdanāt /</p>
<h3 id='4.137cd'>4.137cd <small></small></h3>	<p class='l'>pratyakṣaṃ kiñ cid eveṣṭaṃ yathā tatra tathaiva naḥ //</p>
<h3 id='4.138ab'>4.138ab <small></small></h3>	<p class='l'>liṅgādyabhāvataś cāpi nānumānādidhīr iyam /</p>
<h3 id='4.138cd'>4.138cd <small></small></h3>	<p class='l'>bādhakapratyayāsattvān nāprāmāṇyaṃ ca yujyate //</p>
<h3 id='4.139ab'>4.139ab <small></small></h3>	<p class='l'>na ca parvamadṛṣṭatvāt smṛtitvam upapadyate /</p>
<h3 id='4.139cd'>4.139cd <small>(<a href='docExplore?doc_id=ŚV_4.139cd_4.142ab'>ŚV_4.139cd_4.142ab</a>)</small></h3>	<p class='l'>tasmāt pratyakṣam evedam, vyavahāras tathaiva ca //</p>
<h3 id='4.140ab'>4.140ab <small></small></h3>	<p class='l'>jātyādyarthāntaraṃ yasmād atadrūpe 'pi vastuni /</p>
<h3 id='4.140cd'>4.140cd <small></small></h3>	<p class='l'>bhavaty adhyasya dhīs tasmān mṛgatṛṣṇādibhiḥ samā //</p>
<h3 id='4.141ab'>4.141ab <small></small></h3>	<p class='l'>naitadaśvādibuddhīnām adhyāropādyasambhavāt /</p>
<h3 id='4.141cd'>4.141cd <small></small></h3>	<p class='l'>sthitaṃ naiva hi jātyādeḥ paratvaṃ vyaktito hi naḥ //</p>
<h3 id='4.142ab'>4.142ab <small></small></h3>	<p class='l'>yadi hy ekāntato bhinnaṃ viśeṣyāt syād viśeṣaṇam /</p>
<h3 id='4.142cd'>4.142cd <small>(<a href='docExplore?doc_id=ŚV_4.142cd_4.145ab'>ŚV_4.142cd_4.145ab</a>)</small></h3>	<p class='l'>svānurūpāṃ sadā buddhiṃ viśeṣye janayet katham //</p>
<h3 id='4.143ab'>4.143ab <small></small></h3>	<p class='l'>sphaṭikādau tu lākṣādisvarūpā yā matir bhavet /</p>
<h3 id='4.143cd'>4.143cd <small></small></h3>	<p class='l'>avyutpannasya sā mithyā vyutpannānāṃ hi bhedadhīḥ //</p>
<h3 id='4.144ab'>4.144ab <small></small></h3>	<p class='l'>na tu jātyādinirmuktaṃ vastu dṛṣṭaṃ kadā cana /</p>
<h3 id='4.144cd'>4.144cd <small></small></h3>	<p class='l'>tadvimokena vā tāni lākṣādisphaṭikādivat //</p>
<h3 id='4.145ab'>4.145ab <small></small></h3>	<p class='l'>tatrāpi cen na dṛśyeta bhedaḥ kaiś cit kadā cana /</p>
<h3 id='4.145cd'>4.145cd <small>(<a href='docExplore?doc_id=ŚV_4.145cd_4.148ab'>ŚV_4.145cd_4.148ab</a>)</small></h3>	<p class='l'>raktādibuddhisamyaktvaṃ vinivāryeta kena vā //</p>
<h3 id='4.146ab'>4.146ab <small></small></h3>	<p class='l'>na cāpy ayutasiddhānāṃ sambandhitvena kalpanā /</p>
<h3 id='4.146cd'>4.146cd <small></small></h3>	<p class='l'>nāniṣpannasya sambandhaḥ, niṣpattau yutasiddhatā //</p>
<h3 id='4.147ab'>4.147ab <small></small></h3>	<p class='l'>tathā ca sati sambandhe hetuḥ kaś cin na vidyate /</p>
<h3 id='4.147cd'>4.147cd <small></small></h3>	<p class='l'>tasmāc cāpi na sambandhaḥ padārthānāṃ pratīyate //</p>
<h3 id='4.148ab'>4.148ab <small></small></h3>	<p class='l'>samavāyaviyogāc ca viśleṣaḥ syāt parasparam /</p>
<h3 id='4.148cd'>4.148cd <small>(<a href='docExplore?doc_id=ŚV_4.148cd_4.151ab'>ŚV_4.148cd_4.151ab</a>)</small></h3>	<p class='l'>tatkḷptāvavyavasthā syāt tasya tasyānyasaṅgateḥ //</p>
<h3 id='4.149ab'>4.149ab <small></small></h3>	<p class='l'>atha tasyātmarūpatvān nānyasambandhakalpanā /</p>
<h3 id='4.149cd'>4.149cd <small></small></h3>	<p class='l'>abhedāt samavāyo 'stu svarūpaṃ dharmadharmiṇoḥ //</p>
<h3 id='4.150ab'>4.150ab <small></small></h3>	<p class='l'>na hi sa vyatiriktaḥ san sambandhaṃ pratipadyate /</p>
<h3 id='4.150cd'>4.150cd <small></small></h3>	<p class='l'>tasmiṃs tābhyām abhinne tu na nānātvaṃ tayor bhavet //</p>
<h3 id='4.151ab'>4.151ab <small></small></h3>	<p class='l'>nanu dharmātirekeṇa dharmiṇo 'nupalambhanāt /</p>
<h3 id='4.151cd'>4.151cd <small>(<a href='docExplore?doc_id=ŚV_4.151cd_4.154ab'>ŚV_4.151cd_4.154ab</a>)</small></h3>	<p class='l'>tatsaṅghamātra evāyaṃ gavādiḥ syād vanādivat //</p>
<h3 id='4.152ab'>4.152ab <small></small></h3>	<p class='l'>āvirbhāvatirobhāvadharmakeṣv anuyāyi yat /</p>
<h3 id='4.152cd'>4.152cd <small></small></h3>	<p class='l'>taddharmi yatra vā jñānaṃ prāgdharmagrahaṇād bhavet //</p>
<h3 id='4.153ab'>4.153ab <small></small></h3>	<p class='l'>ato jātyādirūpeṇa dharmi yad gṛhyate naiḥ /</p>
<h3 id='4.153cd'>4.153cd <small></small></h3>	<p class='l'>pārarūpyaṃ na tasyāstīty aprāmāṇyaṃ na yujyate //</p>
<h3 id='4.154ab'>4.154ab <small></small></h3>	<p class='l'>yasyāpi vyatirekaḥ syād dharmebhyo dharmiṇaḥ sphuṭaḥ /</p>
<h3 id='4.154cd'>4.154cd <small>(<a href='docExplore?doc_id=ŚV_4.154cd_4.157ab'>ŚV_4.154cd_4.157ab</a>)</small></h3>	<p class='l'>nityaṃ tasyāpi tādrūpyān na mithyātvaṃ prasajyate //</p>
<h3 id='4.155ab'>4.155ab <small></small></h3>	<p class='l'>yo hy asadrūpasaṃvedyaḥ saṃvedyetān yathā punaḥ /</p>
<h3 id='4.155cd'>4.155cd <small></small></h3>	<p class='l'>sa mithyā na tu tenaiva yo nityam avagamyate //</p>
<h3 id='4.156ab'>4.156ab <small></small></h3>	<p class='l'>na cānekendriyagrāhyaṃ bhinnatāṃ pratipadyate /</p>
<h3 id='4.156cd'>4.156cd <small></small></h3>	<p class='l'>mā bhūd bhinnaśarīrasthagrāhyatvād bhinnarūpatā //</p>
<h3 id='4.157ab'>4.157ab <small></small></h3>	<p class='l'>jātyabhedād abhedaś cet, indriyatvena tatsamam /</p>
<h3 id='4.157cd'>4.157cd <small>(<a href='docExplore?doc_id=ŚV_4.157cd_4.160ab'>ŚV_4.157cd_4.160ab</a>)</small></h3>	<p class='l'>tulyabuddher ato bhinnā na sattendriyabhedataḥ //</p>
<h3 id='4.158ab'>4.158ab <small></small></h3>	<p class='l'>buddhibhedāc ca naikatvaṃ rūpādīnāṃ prasajyate /</p>
<h3 id='4.158cd'>4.158cd <small></small></h3>	<p class='l'>ekānekatvam iṣṭaṃ vā sattārūpādirūpataḥ //</p>
<h3 id='4.159ab'>4.159ab <small></small></h3>	<p class='l'>kva cic ca saṅkarān nākṣam ekam ity avasīyate /</p>
<h3 id='4.159cd'>4.159cd <small></small></h3>	<p class='l'>dārḍhyadaurbalyabhedena vyavasthāpi yataḥ kva cit //</p>
<h3 id='4.160ab'>4.160ab <small></small></h3>	<p class='l'>yathā hi manasaḥ sārdhaṃ rūpādau cakṣurādinā /</p>
<h3 id='4.160cd'>4.160cd <small>(<a href='docExplore?doc_id=ŚV_4.160cd_4.163ab'>ŚV_4.160cd_4.163ab</a>)</small></h3>	<p class='l'>pravṛttiḥ sukhaduḥkhādau kevalasyaiva dṛśyate //</p>
<h3 id='4.161ab'>4.161ab <small></small></h3>	<p class='l'>na kva cit saṅkarābhāvāt sarvatraiva nivartate /</p>
<h3 id='4.161cd'>4.161cd <small></small></h3>	<p class='l'>kva cic ca saṅkaraṃ dṛṣṭvā saṅkaro 'nyatra kalpyate //</p>
<h3 id='4.162ab'>4.162ab <small></small></h3>	<p class='l'>śrotrāder upaghāte 'pi śabdādismṛtidarśanāt /</p>
<h3 id='4.162cd'>4.162cd <small></small></h3>	<p class='l'>vartamānasya cājñānād vyavasthā sampratīyate //</p>
<h3 id='4.163ab'>4.163ab <small></small></h3>	<p class='l'>ekaṃ yadi bhaved akṣaṃ sarvair gṛhyeta vā na vā /</p>
<h3 id='4.163cd'>4.163cd <small>(<a href='docExplore?doc_id=ŚV_4.163cd_4.166ab'>ŚV_4.163cd_4.166ab</a>)</small></h3>	<p class='l'>kalpyate śaktibhedaś cet, śaktir evendriyaṃ bhavet //</p>
<h3 id='4.164ab'>4.164ab <small></small></h3>	<p class='l'>śṛṇuyād badhiraḥ śabdaṃ saṅkare cakṣurādinā /</p>
<h3 id='4.164cd'>4.164cd <small></small></h3>	<p class='l'>manaso vā svatantratve vartamānārthabuddhiṣu //</p>
<h3 id='4.165ab'>4.165ab <small></small></h3>	<p class='l'>na smared badhiraḥ śabdaṃ śrotraṃ cet smṛtikāraṇam /</p>
<h3 id='4.165cd'>4.165cd <small></small></h3>	<p class='l'>smṛtivad vā bhaved asya vartamānārthadhīr api //</p>
<h3 id='4.166ab'>4.166ab <small></small></h3>	<p class='l'>smṛtiś ca na bhavet paścād gṛhṇīyāt tan na cen manaḥ /</p>
<h3 id='4.166cd'>4.166cd <small>(<a href='docExplore?doc_id=ŚV_4.166cd_4.169ab'>ŚV_4.166cd_4.169ab</a>)</small></h3>	<p class='l'>śrotragrahaṇavelāyām, na cāsarvā smṛtir bhavet //</p>
<h3 id='4.167ab'>4.167ab <small></small></h3>	<p class='l'>bodhātmakatayā puṃsaḥ sarvatra grahaṇaṃ bhavet /</p>
<h3 id='4.167cd'>4.167cd <small></small></h3>	<p class='l'>yugapadviṣaye 'py asya karaṇāpekṣitā na cet //</p>
<h3 id='4.168ab'>4.168ab <small></small></h3>	<p class='l'>tasmāj jñānānusāreṇa vyavasthāsaṅkarau kva cit /</p>
<h3 id='4.168cd'>4.168cd <small></small></h3>	<p class='l'>grāhyagrāhakaśaktibhyaḥ kāryadvāreṇa kalpitau //</p>
<h3 id='4.169ab'>4.169ab <small></small></h3>	<p class='l'>cakṣūrūpādibhedas tu pañcadhaiva vyavasthitaḥ /</p>
<h3 id='4.169cd'>4.169cd <small>(<a href='docExplore?doc_id=ŚV_4.169cd_4.172ab'>ŚV_4.169cd_4.172ab</a>)</small></h3>	<p class='l'>tena nīlādibhede 'pi nendriyānantyakalpanā //</p>
<h3 id='4.170ab'>4.170ab <small></small></h3>	<p class='l'>tasmāt pañcabhir apy akṣair bodhaḥ sattāguṇatvayoḥ /</p>
<h3 id='4.170cd'>4.170cd <small></small></h3>	<p class='l'>dravyamūrtau punardvābhyāṃ rūpādāv ekaśaḥ sthitaḥ //</p>
<h3 id='4.171ab'>4.171ab <small></small></h3>	<p class='l'>nanu jātyādirūpe 'pi śabdābhedopacārataḥ /</p>
<h3 id='4.171cd'>4.171cd <small></small></h3>	<p class='l'>pravartamānā mithya syād buddhī rūpeṣu buddhivat //</p>
<h3 id='4.172ab'>4.172ab <small></small></h3>	<p class='l'>na śabdābhedarūpeṇa buddhir artheṣu jāyate /</p>
<h3 id='4.172cd'>4.172cd <small>(<a href='docExplore?doc_id=ŚV_4.172cd_4.175ab'>ŚV_4.172cd_4.175ab</a>)</small></h3>	<p class='l'>prāk śabdād yādṛśī buddhiḥ śabdād api hi tādṛśī //</p>
<h3 id='4.173ab'>4.173ab <small></small></h3>	<p class='l'>nanu gotvādirūpeṇa gavākārādibuddhayaḥ /</p>
<h3 id='4.173cd'>4.173cd <small></small></h3>	<p class='l'>na prāk śabdārthasambandhajñānāt santi kadā cana //</p>
<h3 id='4.174ab'>4.174ab <small></small></h3>	<p class='l'>jātyādes tatsvarūpaṃ ced aśabdajño 'pi lakṣayet /</p>
<h3 id='4.174cd'>4.174cd <small></small></h3>	<p class='l'>anvayavyatirekābhyāṃ śabdarūpatvaniścayaḥ //</p>
<h3 id='4.175ab'>4.175ab <small></small></h3>	<p class='l'>yathā rūpādayo bhinnāḥ prāk śabdāt svātmanaiva tu /</p>
<h3 id='4.175cd'>4.175cd <small>(<a href='docExplore?doc_id=ŚV_4.175cd_4.178cd'>ŚV_4.175cd_4.178cd</a>)</small></h3>	<p class='l'>gamyante tadvad evaitat saṃjñitvaṃ kevalaṃ param //</p>
<h3 id='4.176ab'>4.176ab <small></small></h3>	<p class='l'>na cāvikalpitaḥ śabdād iti vācyo na gṛhyate /</p>
<h3 id='4.176cd'>4.176cd <small></small></h3>	<p class='l'>tenāgṛhītaśabdo 'pi gotvādīn pratipadyate //</p>
<h3 id='4.177ab'>4.177ab <small></small></h3>	<p class='l'>śrutisaṃsparśabodhe 'pi gotvādīn pratipadyate /</p>
<h3 id='4.177cd'>4.177cd <small></small></h3>	<p class='l'>vivekād arthaśabdānāṃ cakṣuḥ śrotradhiyā kṛtāt //</p>
<h3 id='4.178ab'>4.178ab <small></small></h3>	<p class='l'>anantadharmake dharmiṇy ekadharmāvadhāraṇe /</p>
<h3 id='4.178cd'>4.178cd <small></small></h3>	<p class='l'>śabdo 'bhyupāyamātraṃ syān nātmādhyāropakāraṇam //</p>
<h3 id='4.179ab'>4.179ab <small>(<a href='docExplore?doc_id=ŚV_4.179ab_4.181cd'>ŚV_4.179ab_4.181cd</a>)</small></h3>	<p class='l'>na copeye 'bhyupāyasya rūpādhyāsaḥ prasajyate /</p>
<h3 id='4.179cd'>4.179cd <small></small></h3>	<p class='l'>na hi dīpendriyādīnāṃ rūpādhyāropa iṣyate //</p>
<h3 id='4.180ab'>4.180ab <small></small></h3>	<p class='l'>nityaṃ yadi ca gotvādi śabdarūpeṇa gṛhyate /</p>
<h3 id='4.180cd'>4.180cd <small></small></h3>	<p class='l'>rūpāntaraṃ na dṛṣṭaṃ ced bhedādhyāsau kuto nvimau //</p>
<h3 id='4.181ab'>4.181ab <small></small></h3>	<p class='l'>yady abhedo na mithyātvam, bhedaś cet syāt svarūpataḥ /</p>
<h3 id='4.181cd'>4.181cd <small></small></h3>	<p class='l'>nādhyāropaprasaṅgaḥ syād bhrāntyā tv adhyāsakalpanā //</p>
<h3 id='4.182ab'>4.182ab <small>(<a href='docExplore?doc_id=ŚV_4.182ab_4.185ab'>ŚV_4.182ab_4.185ab</a>)</small></h3>	<p class='l'>śabdenaiva ca nirdeśo gṛhīte 'rthe 'vakalpate /</p>
<h3 id='4.182cd'>4.182cd <small></small></h3>	<p class='l'>gaur ity eva ca nirdeśo vācyatadbuddhivādinām //</p>
<h3 id='4.183ab'>4.183ab <small></small></h3>	<p class='l'>nirdeśatulyatāyāṃ ca śrotrā vaktṛsvarūpatā /</p>
<h3 id='4.183cd'>4.183cd <small></small></h3>	<p class='l'>śabdajñānaprameyeṣu vijñānasyāvasīyate //</p>
<h3 id='4.184ab'>4.184ab <small></small></h3>	<p class='l'>bhrāntihetusamānatve 'py upāyatvānmatiśrutī /</p>
<h3 id='4.184cd'>4.184cd <small></small></h3>	<p class='l'>manyate 'rthe samadhyaste nārthādhyāsaṃ tayoḥ punaḥ //</p>
<h3 id='4.185ab'>4.185ab <small></small></h3>	<p class='l'>gotve sāsnādimadrūpāṅgādirūpābhidhāyake /</p>
<h3 id='4.185cd'>4.185cd <small>(<a href='docExplore?doc_id=ŚV_4.185cd_4.188cd'>ŚV_4.185cd_4.188cd</a>)</small></h3>	<p class='l'>nirākārobhayajñāne saṃvittiḥ paramārthataḥ //</p>
<h3 id='4.186ab'>4.186ab <small></small></h3>	<p class='l'>yadi cābhedarūpeṇa śabdenārthaḥ pratīyate /</p>
<h3 id='4.186cd'>4.186cd <small></small></h3>	<p class='l'>ekarūpatvam akṣādau devanādeḥ prasajyate //</p>
<h3 id='4.187ab'>4.187ab <small></small></h3>	<p class='l'>syād anakṣanivṛtyā cet, na prāk śabdāt pratīyate /</p>
<h3 id='4.187cd'>4.187cd <small></small></h3>	<p class='l'>gavādiṣv api tulyaṃ cet, nekarūpasya darśanāt //</p>
<h3 id='4.188ab'>4.188ab <small></small></h3>	<p class='l'>traye bibhītakādīnāṃ naikadharmānvayo 'sti hi /</p>
<h3 id='4.188cd'>4.188cd <small></small></h3>	<p class='l'>śabdaḥ sādhāraṇas teṣāṃ jātiśabdād vilakṣaṇaḥ //</p>
<h3 id='4.189ab'>4.189ab <small>(<a href='docExplore?doc_id=ŚV_4.189ab_4.191cd'>ŚV_4.189ab_4.191cd</a>)</small></h3>	<p class='l'>parasparavibhinnaṃ tu jñāyate 'trākṛtitrayam /</p>
<h3 id='4.189cd'>4.189cd <small></small></h3>	<p class='l'>tadadhyāse na yujyeta tadrūpasyāvibhāgataḥ //</p>
<h3 id='4.190ab'>4.190ab <small></small></h3>	<p class='l'>bhinnāḥ syur akṣaśabdāś cet, nārthe saṃśayadarśanāt /</p>
<h3 id='4.190cd'>4.190cd <small></small></h3>	<p class='l'>na sāmānyād ṛte sa syād, rūpābhedaś ca gamyate //</p>
<h3 id='4.191ab'>4.191ab <small></small></h3>	<p class='l'>bhavatyādau ca bhinne 'pi nāmākhyātatvasaṃjñayā /</p>
<h3 id='4.191cd'>4.191cd <small></small></h3>	<p class='l'>rūpaikatvena cādhyāse tulyārthatvaṃ prasajyate //</p>
<h3 id='4.192ab'>4.192ab <small>(<a href='docExplore?doc_id=ŚV_4.192ab_4.195ab'>ŚV_4.192ab_4.195ab</a>)</small></h3>	<p class='l'>śabdaniṣpattyabhedāc ca tiṅantārthasya sādhyatā /</p>
<h3 id='4.192cd'>4.192cd <small></small></h3>	<p class='l'>katham, kathaṃ ca mūrtārtho vācake mūrtivarjite //</p>
<h3 id='4.193ab'>4.193ab <small></small></h3>	<p class='l'>gavāśvaśuklaśabdāder vācyarūpānapekṣaṇe /</p>
<h3 id='4.193cd'>4.193cd <small></small></h3>	<p class='l'>vācakatvavyavasthānaṃ kathaṃ jātiguṇādiṣu //</p>
<h3 id='4.194ab'>4.194ab <small></small></h3>	<p class='l'>vṛkṣaplakṣādiśabdānāṃ tulye bhede ghaṭādibhiḥ /</p>
<h3 id='4.194cd'>4.194cd <small></small></h3>	<p class='l'>viśeṣaṇaviśeṣyatvaṃ katham arthānapekṣayā //</p>
<h3 id='4.195ab'>4.195ab <small></small></h3>	<p class='l'>sāmānādhikaraṇyaṃ ca na syad vācakabuddhivat /</p>
<h3 id='4.195cd'>4.195cd <small>(<a href='docExplore?doc_id=ŚV_4.195cd_4.198cd'>ŚV_4.195cd_4.198cd</a>)</small></h3>	<p class='l'>ekatra copasaṃhāro na buddhyor nirvikalpake //</p>
<h3 id='4.196ab'>4.196ab <small></small></h3>	<p class='l'>vastumātre sa ced evaṃ sarveṣām ekavācyatā /</p>
<h3 id='4.196cd'>4.196cd <small></small></h3>	<p class='l'>bhaved gavādiśabdānāṃ sarvair vastu hi gamyate //</p>
<h3 id='4.197ab'>4.197ab <small></small></h3>	<p class='l'>na cāsādhāraṇe bhede nīlotpalam itīṣyate /</p>
<h3 id='4.197cd'>4.197cd <small></small></h3>	<p class='l'>na hi śabdapravṛttiḥ syād anyatrānyatra ceṣyate //</p>
<h3 id='4.198ab'>4.198ab <small></small></h3>	<p class='l'>na ca nīlotpalaṃ nāma vastvekaṃ kiñ cid iṣyate /</p>
<h3 id='4.198cd'>4.198cd <small></small></h3>	<p class='l'>śabdārthayor yato bhedo gamyate 'vayavānugaḥ //</p>
<h3 id='4.199ab'>4.199ab <small>(<a href='docExplore?doc_id=ŚV_4.199ab_4.202ab'>ŚV_4.199ab_4.202ab</a>)</small></h3>	<p class='l'>śabdadvayasya cādhyāsaḥ paryāyeṣv api dṛśyate /</p>
<h3 id='4.199cd'>4.199cd <small></small></h3>	<p class='l'>ekādhikaraṇās tena syus te nīlotpalādivat //</p>
<h3 id='4.200ab'>4.200ab <small></small></h3>	<p class='l'>na cānavagate pūrvaṃ padam arthe prayujyate /</p>
<h3 id='4.200cd'>4.200cd <small></small></h3>	<p class='l'>tatra sambandhavelāyāṃ kīdṛśo 'rthaḥ pratīyate //</p>
<h3 id='4.201ab'>4.201ab <small></small></h3>	<p class='l'>tadānīṃ nārtharūpe hi śabdarūpasya sambhavaḥ /</p>
<h3 id='4.201cd'>4.201cd <small></small></h3>	<p class='l'>na cāsādhāraṇāṃśena sambandhānugamaḥ kva cit //</p>
<h3 id='4.202ab'>4.202ab <small></small></h3>	<p class='l'>tatra pūrvānapekṣatve yadyātmādhyāsaśaktatā /</p>
<h3 id='4.202cd'>4.202cd <small>(<a href='docExplore?doc_id=ŚV_4.202cd_4.205ab'>ŚV_4.202cd_4.205ab</a>)</small></h3>	<p class='l'>śabdasya prathame 'pi syāc chravaṇe 'dhyastarūpatā //</p>
<h3 id='4.203ab'>4.203ab <small></small></h3>	<p class='l'>mama vācyānabhijñatvān na bhavet smaraṇaṃ tataḥ /</p>
<h3 id='4.203cd'>4.203cd <small></small></h3>	<p class='l'>bhavatas tv artharūpasya vācakeṣv api darśanāt //</p>
<h3 id='4.204ab'>4.204ab <small></small></h3>	<p class='l'>yathā tv ajñātaśabdānāṃ vācye taddhīr na jāyate /</p>
<h3 id='4.204cd'>4.204cd <small></small></h3>	<p class='l'>tathaivājñātavācyānām upalabdhe 'pi vācake //</p>
<h3 id='4.205ab'>4.205ab <small></small></h3>	<p class='l'>tasmān nātīva vācyānāṃ vācakādhīnatā bhavet /</p>
<h3 id='4.205cd'>4.205cd <small>(<a href='docExplore?doc_id=ŚV_4.205cd_4.208ab'>ŚV_4.205cd_4.208ab</a>)</small></h3>	<p class='l'>smārakatvāc ca teṣv eva pāratantryaṃ pratīyate //</p>
<h3 id='4.206ab'>4.206ab <small></small></h3>	<p class='l'>tena sambandhavelāyām arthātmā yo 'vasīyate /</p>
<h3 id='4.206cd'>4.206cd <small></small></h3>	<p class='l'>śabdād api sa eveti nārtharūpaṃ praṇaśyati //</p>
<h3 id='4.207ab'>4.207ab <small></small></h3>	<p class='l'>pravṛttau vā nivṛttau vā yāṃ śabdaḥ kurute matim /</p>
<h3 id='4.207cd'>4.207cd <small></small></h3>	<p class='l'>tādātmyaṃ tasya śabdasya na kathañ cit pratīyate //</p>
<h3 id='4.208ab'>4.208ab <small></small></h3>	<p class='l'>karahastādiśabdebhyaḥ śabdarūpasya bhedataḥ /</p>
<h3 id='4.208cd'>4.208cd <small>(<a href='docExplore?doc_id=ŚV_4.208cd_4.211cd'>ŚV_4.208cd_4.211cd</a>)</small></h3>	<p class='l'>bhinno 'rthaḥ sampratīyeta tadadhyāropakalpane //</p>
<h3 id='4.209ab'>4.209ab <small></small></h3>	<p class='l'>ātmādhyāsas tu sādṛśyād uparāgāc ca dṛśyate /</p>
<h3 id='4.209cd'>4.209cd <small></small></h3>	<p class='l'>na tāvad arthasādṛśyaṃ śabdasyeha pratīyate //</p>
<h3 id='4.210ab'>4.210ab <small></small></h3>	<p class='l'>na cānurāgaḥ śabdena bhinnadeśasya yujyate /</p>
<h3 id='4.210cd'>4.210cd <small></small></h3>	<p class='l'>dūrasthapratibimbaṃ ca nārūpasya pratīyate //</p>
<h3 id='4.211ab'>4.211ab <small></small></h3>	<p class='l'>śabdasarvagatatvena yadyarthaprāptir ucyate /</p>
<h3 id='4.211cd'>4.211cd <small></small></h3>	<p class='l'>sarvārthānāṃ bhavec chabdaiḥ sarvair evānurañjanam //</p>
<h3 id='4.212ab'>4.212ab <small>(<a href='docExplore?doc_id=ŚV_4.212ab_4.214cd'>ŚV_4.212ab_4.214cd</a>)</small></h3>	<p class='l'>na ca bhinnendriyagrāhyaṃ kiñ cid asty anurāgakṛt /</p>
<h3 id='4.212cd'>4.212cd <small></small></h3>	<p class='l'>na hi lākṣānurakte 'pi sphaṭike dhīs tvagādibhiḥ //</p>
<h3 id='4.213ab'>4.213ab <small></small></h3>	<p class='l'>anumānāgamau mithyā syātāmadhyāsakalpane /</p>
<h3 id='4.213cd'>4.213cd <small></small></h3>	<p class='l'>nirūpaṇasya mithyātvāt sarvābhāvaḥ prasajyate //</p>
<h3 id='4.214ab'>4.214ab <small></small></h3>	<p class='l'>tathās tv iti yadi brūyāt, mithyā svavacane sati /</p>
<h3 id='4.214cd'>4.214cd <small></small></h3>	<p class='l'>katham evaṃ vaded artho nānṛtād dhi pratīyate //</p>
<h3 id='4.215ab'>4.215ab <small>(<a href='docExplore?doc_id=ŚV_4.215ab_4.217cd'>ŚV_4.215ab_4.217cd</a>)</small></h3>	<p class='l'>śūnyavādottarāccāpi yathārthaṃ buddhiśabdayoḥ /</p>
<h3 id='4.215cd'>4.215cd <small></small></h3>	<p class='l'>pravṛttir na tu tat tantram artharūpaṃ kadā cana //</p>
<h3 id='4.216ab'>4.216ab <small></small></h3>	<p class='l'>tasmāt prāg api ye śabdād bhirnnaikatvādibuddhibhiḥ /</p>
<h3 id='4.216cd'>4.216cd <small></small></h3>	<p class='l'>gṛhyante sarvadā teṣāṃ paramārthastitā bhavet //</p>
<h3 id='4.217ab'>4.217ab <small></small></h3>	<p class='l'>śabdābhyupāyake 'py arthe tadabhāve ca yady api /</p>
<h3 id='4.217cd'>4.217cd <small></small></h3>	<p class='l'>arthabuddhir na jāyeta nārthe rūpaṃ praṇaśyati //</p>
<h3 id='4.218ab'>4.218ab <small>(<a href='docExplore?doc_id=ŚV_4.218ab_4.220cd'>ŚV_4.218ab_4.220cd</a>)</small></h3>	<p class='l'>cakṣurāder abhāve hi rūpādyātmā na gṛhyate /</p>
<h3 id='4.218cd'>4.218cd <small></small></h3>	<p class='l'>svarūpanāśo rūpādes tāvanmātreṇa neṣyate //</p>
<h3 id='4.219ab'>4.219ab <small></small></h3>	<p class='l'>sambandhasya ca nityatvān nārethasya syād arūpatā /</p>
<h3 id='4.219cd'>4.219cd <small></small></h3>	<p class='l'>yugapanna hi sarveṣām anyākārārthavedanam //</p>
<h3 id='4.220ab'>4.220ab <small></small></h3>	<p class='l'>tadākāre 'pi tadvac ced, dvaye sati parīkṣyatām /</p>
<h3 id='4.220cd'>4.220cd <small></small></h3>	<p class='l'>kiṃ nv arthasyātathābhāvo grahītuḥ kiṃ nv aśaktatā //</p>
<h3 id='4.221ab'>4.221ab <small>(<a href='docExplore?doc_id=ŚV_4.221ab_4.223cd'>ŚV_4.221ab_4.223cd</a>)</small></h3>	<p class='l'>sadasadbhāvayor arthe virodhitvād asambhavaḥ /</p>
<h3 id='4.221cd'>4.221cd <small></small></h3>	<p class='l'>grahītṛbhedāc chaktatvam aśaktatvaṃ ca yujyate //</p>
<h3 id='4.222ab'>4.222ab <small></small></h3>	<p class='l'>yathāndhānandhayoḥ pārśve rūpasyety abhidhāsyate /</p>
<h3 id='4.222cd'>4.222cd <small></small></h3>	<p class='l'>tenārthe dhvanyupāyasya tadhīrnānyasya jāyate //</p>
<h3 id='4.223ab'>4.223ab <small></small></h3>	<p class='l'>devadattādiśabde tu sambandhādyatvadarśanāt /</p>
<h3 id='4.223cd'>4.223cd <small></small></h3>	<p class='l'>arthasyānityatāyāṃ ca tādrūpyasyāpy anityatā //</p>
<h3 id='4.224ab'>4.224ab <small>(<a href='docExplore?doc_id=ŚV_4.224ab_4.226cd'>ŚV_4.224ab_4.226cd</a>)</small></h3>	<p class='l'>tatrāpy autpattikī śaktis tadrūpapratyayaṃ prati /</p>
<h3 id='4.224cd'>4.224cd <small></small></h3>	<p class='l'>grāhyagrāhakayor iṣṭā niyogasya tv anityatā //</p>
<h3 id='4.225ab'>4.225ab <small></small></h3>	<p class='l'>tatra sarvair atādrūpyaṃ prāṅniyogāt pratīyate /</p>
<h3 id='4.225cd'>4.225cd <small></small></h3>	<p class='l'>teneṣṭam eva mithyātvaṃ kaiś cid adhyāsakalpane //</p>
<h3 id='4.226ab'>4.226ab <small></small></h3>	<p class='l'>yadā tu yādṛśaḥ piṇḍaḥ pūrvaṃ śabdāt pratīyate /</p>
<h3 id='4.226cd'>4.226cd <small></small></h3>	<p class='l'>tādṛśasmaraṇe hetuḥ śabdas tatra yathārthatā //</p>
<h3 id='4.227ab'>4.227ab <small>(<a href='docExplore?doc_id=ŚV_4.227ab_4.230ab'>ŚV_4.227ab_4.230ab</a>)</small></h3>	<p class='l'>niyogāt parato vāpi śabdena vyajyatām iyam /</p>
<h3 id='4.227cd'>4.227cd <small></small></h3>	<p class='l'>tadgrāhyaśaktir arthasya, pārarūpyaṃ na tāvatā //</p>
<h3 id='4.228ab'>4.228ab <small></small></h3>	<p class='l'>sarvākāraparicchedyaśakte 'rthe vācake 'pi vā /</p>
<h3 id='4.228cd'>4.228cd <small></small></h3>	<p class='l'>sarvākārārthavijñānasamarthe niyamaḥ kṛtaḥ //</p>
<h3 id='4.229ab'>4.229ab <small></small></h3>	<p class='l'>tatra śabdārthasambandhaṃ pramātuḥ smarato 'pi yā /</p>
<h3 id='4.229cd'>4.229cd <small></small></h3>	<p class='l'>buddhiḥ pūrvagṛhītārthasandhānād upajāyate //</p>
<h3 id='4.230ab'>4.230ab <small></small></h3>	<p class='l'>cakṣuṣā sannikṛṣṭe 'rthe nāpratyakṣam asau bhavet /</p>
<h3 id='4.230cd'>4.230cd <small>(<a href='docExplore?doc_id=ŚV_4.230cd_4.233ab'>ŚV_4.230cd_4.233ab</a>)</small></h3>	<p class='l'>viviktā eva te 'py arthāḥ smṛtipratyakṣagocarāḥ //</p>
<h3 id='4.231ab'>4.231ab <small></small></h3>	<p class='l'>smaryete śabdasambandhau mā bhūt pratyakṣatā tayoḥ /</p>
<h3 id='4.231cd'>4.231cd <small></small></h3>	<p class='l'>tadapratyakṣabhāvena na tv arthasyāpi vāryate //</p>
<h3 id='4.232ab'>4.232ab <small></small></h3>	<p class='l'>gṛhītam api gotvādi smṛtispṛṣṭaṃ ca yady api /</p>
<h3 id='4.232cd'>4.232cd <small></small></h3>	<p class='l'>tathāpi vyatirekeṇa pūrvabodhāt pratīyate //</p>
<h3 id='4.233ab'>4.233ab <small></small></h3>	<p class='l'>vyaktikālādibhedena tatrāsty avasaro miteḥ /</p>
<h3 id='4.233cd'>4.233cd <small>(<a href='docExplore?doc_id=ŚV_4.233cd_4.236ab'>ŚV_4.233cd_4.236ab</a>)</small></h3>	<p class='l'>yaḥ pūrvāvagato 'ṃśo 'tra sa na nāma pramīyate //</p>
<h3 id='4.234ab'>4.234ab <small></small></h3>	<p class='l'>idānīn tanam astitvaṃ na hi pūrvadhiyā gatam /</p>
<h3 id='4.234cd'>4.234cd <small></small></h3>	<p class='l'>na hi smaraṇato yatprāk tat pratyakṣam itīdṛśam //</p>
<h3 id='4.235ab'>4.235ab <small></small></h3>	<p class='l'>vacanaṃ rājakīyaṃ vā vaidikaṃ vāpi vidyate /</p>
<h3 id='4.235cd'>4.235cd <small></small></h3>	<p class='l'>na cāpi smaraṇāt paścād indriyasya pravartanam //</p>
<h3 id='4.236ab'>4.236ab <small></small></h3>	<p class='l'>vāryate kena cin nātastat tadānīṃ praduṣyati /</p>
<h3 id='4.236cd'>4.236cd <small>(<a href='docExplore?doc_id=ŚV_4.236cd_4.239ab'>ŚV_4.236cd_4.239ab</a>)</small></h3>	<p class='l'>tenendriyārthasambandhāt prāgūrdhvaṃ vāpi yatsmṛteḥ //</p>
<h3 id='4.237ab'>4.237ab <small></small></h3>	<p class='l'>vijñānaṃ jāyate sarvaṃ pratyakṣam iti gamyatām /</p>
<h3 id='4.237cd'>4.237cd <small></small></h3>	<p class='l'>vimanaskā yadā ke cit sambaddham api cendriyaiḥ //</p>
<h3 id='4.238ab'>4.238ab <small></small></h3>	<p class='l'>na budhyante tathā cānye sādṛśyādivimohitāḥ /</p>
<h3 id='4.238cd'>4.238cd <small></small></h3>	<p class='l'>tatra yo 'rthaṃ vivekena kauśalāt sadṛśeṣv api //</p>
<h3 id='4.239ab'>4.239ab <small></small></h3>	<p class='l'>sūkṣmaṃ vāpi prapadyeta tasya bhrāntirnaṃ tāvatā /</p>
<h3 id='4.239cd'>4.239cd <small>(<a href='docExplore?doc_id=ŚV_4.239cd_4.242cd'>ŚV_4.239cd_4.242cd</a>)</small></h3>	<p class='l'>yathā ṣaḍjādibhedena gāne laukikavaidike //</p>
<h3 id='4.240ab'>4.240ab <small></small></h3>	<p class='l'>vivekenāvagacchanti yeṣāṃ tatsaṃskṛtā matiḥ /</p>
<h3 id='4.240cd'>4.240cd <small></small></h3>	<p class='l'>gānamātraṃ vijānanti tatrānadhikṛtās tu ye //</p>
<h3 id='4.241ab'>4.241ab <small></small></h3>	<p class='l'>tadajñānān na mithyātvaṃ vaktuṃ śakyaṃ vivekinām /</p>
<h3 id='4.241cd'>4.241cd <small></small></h3>	<p class='l'>te hi ṣaḍjādiśabdebhyo vināpy eṣaṃ viviktatām //</p>
<h3 id='4.242ab'>4.242ab <small></small></h3>	<p class='l'>yathāvadadhigacchanti, tadvad gotvādivas tv api /</p>
<h3 id='4.242cd'>4.242cd <small></small></h3>	<p class='l'>saṅkīrṇam arthamātraṃ tu budhyante 'bhyāsarvajitāḥ //</p>
<h3 id='4.243ab'>4.243ab <small>(<a href='docExplore?doc_id=ŚV_4.243ab_4.246ab'>ŚV_4.243ab_4.246ab</a>)</small></h3>	<p class='l'>vivekaṃ pratipadyante ye śabdasmṛtisaṃskṛtāḥ /</p>
<h3 id='4.243cd'>4.243cd <small></small></h3>	<p class='l'>yathā rūpādimatyarthe yasyaivāsti yadindriyam //</p>
<h3 id='4.244ab'>4.244ab <small></small></h3>	<p class='l'>sa tanmātraṃ gṛhītvānyan na gṛhṇātyanumānataḥ /</p>
<h3 id='4.244cd'>4.244cd <small></small></h3>	<p class='l'>tathā vivekahetūnāṃ yadā yaṃ pratipadyate //</p>
<h3 id='4.245ab'>4.245ab <small></small></h3>	<p class='l'>tadupeye tadā jñānaṃ vartate tadanugrahāt /</p>
<h3 id='4.245cd'>4.245cd <small></small></h3>	<p class='l'>tena yāvat pramātāṇāṃ vivekopāyadarśanam //</p>
<h3 id='4.246ab'>4.246ab <small></small></h3>	<p class='l'>na syāt tāvad bhavet teṣāṃ vijñānaṃ nirvikalpakam /</p>
<h3 id='4.246cd'>4.246cd <small>(<a href='docExplore?doc_id=ŚV_4.246cd_4.249cd'>ŚV_4.246cd_4.249cd</a>)</small></h3>	<p class='l'>tasmād yatra prakalpyeta vastu vastvantarātmanā //</p>
<h3 id='4.247ab'>4.247ab <small></small></h3>	<p class='l'>pramāṇābhāsatā tatra na svadharmavikalpane /</p>
<h3 id='4.247cd'>4.247cd <small></small></h3>	<p class='l'>pratyakṣatvam ataḥ siddhaṃ sāmānyasya tathaiva ca //</p>
<h3 id='4.248ab'>4.248ab <small></small></h3>	<p class='l'>sambandhasyeti tat pūrvam anumānādi jāyate /</p>
<h3 id='4.248cd'>4.248cd <small></small></h3>	<p class='l'>sarvaṃ cāpy anumānādi pratyakṣe nirvikalpake //</p>
<h3 id='4.249ab'>4.249ab <small></small></h3>	<p class='l'>na pravartata ity etadanumāne 'bhidhāsyate /</p>
<h3 id='4.249cd'>4.249cd <small></small></h3>	<p class='l'>nanv evaṃ sati yāpy agner dūrād apy auṣṇyakalpanā //</p>
<h3 id='4.250ab'>4.250ab <small>(<a href='docExplore?doc_id=ŚV_4.250ab_4.254cd'>ŚV_4.250ab_4.254cd</a>)</small></h3>	<p class='l'>sāpi pratyakṣam eva syād yathā gotvādibuddhayaḥ /</p>
<h3 id='4.250cd'>4.250cd <small></small></h3>	<p class='l'>pratyāsannataraṃ gotvaṃ pratyakṣatvena sammatam //</p>
<h3 id='4.251ab'>4.251ab <small></small></h3>	<p class='l'>vijñānaṃ nānyad astīti pratyakṣam idam eva naḥ /</p>
<h3 id='4.251cd'>4.251cd <small></small></h3>	<p class='l'>tatrāpy akṣair asambandhaṃ manvānasyopajāyate //</p>
<h3 id='4.252ab'>4.252ab <small></small></h3>	<p class='l'>yadā buddhiḥ, tadā naiva pratyakṣatvena kalpyate /</p>
<h3 id='4.252cd'>4.252cd <small></small></h3>	<p class='l'>sparśanena tu sambandhe pratyakṣatvena jāyate //</p>
<h3 id='4.253ab'>4.253ab <small></small></h3>	<p class='l'>tasmād yadindriyaṃ yasya grāhakatvena kalpitam /</p>
<h3 id='4.253cd'>4.253cd <small></small></h3>	<p class='l'>tenaiva sati sambandhe pratyakṣaṃ nānyathā bhavet //</p>
<h3 id='4.254ab'>4.254ab <small></small></h3>	<p class='l'>evaṃ samāne 'pi vikalpamārge yatrākṣasambandhaphalānusāraḥ /</p>
<h3 id='4.254cd'>4.254cd <small></small></h3>	<p class='l'>pratyakṣatā tasya tathā ca loke vināpyado lakṣaṇataḥ prasiddham //</p>
<p>&lt;5 autpattikasūtra&gt;</p>
<h2 id='5,1'>5,1</h2>
<p>&lt;vṛttikāragrantha (VKG)&gt;</p>
<h3 id='5,1.1ab'>5,1.1ab <small>(<a href='docExplore?doc_id=ŚV_5,1.1ab_5,1.3cd'>ŚV_5,1.1ab_5,1.3cd</a>)</small></h3>	<p class='l'>pratyakṣādau niṣiddhe 'pi nanu lokaprasiddhitaḥ /</p>
<h3 id='5,1.1cd'>5,1.1cd <small></small></h3>	<p class='l'>dharmādharmau pramāsyete brāhmaṇādivivekavat //</p>
<h3 id='5,1.2ab'>5,1.2ab <small></small></h3>	<p class='l'>dhārmikādhārmikatvābhyāṃ pīḍānugrahakāriṇau /</p>
<h3 id='5,1.2cd'>5,1.2cd <small></small></h3>	<p class='l'>prasiddhau hi, tathā cāha pārāśaryo 'tra vastuni //</p>
<h3 id='5,1.3ab'>5,1.3ab <small></small></h3>	<p class='l'>idaṃ puṇyam idaṃ pāpam ity etasmin padadvaye /</p>
<h3 id='5,1.3cd'>5,1.3cd <small></small></h3>	<p class='l'>ācaṇḍālaṃ manuṣyāṇām alpaṃ śāstraprayojanam //</p>
<h3 id='5,1.4ab'>5,1.4ab <small>(<a href='docExplore?doc_id=ŚV_5,1.4ab_5,1.6cd'>ŚV_5,1.4ab_5,1.6cd</a>)</small></h3>	<p class='l'>nirmūlāsambhavād atra pramāṇaiḥ saiva mṛgyate /</p>
<h3 id='5,1.4cd'>5,1.4cd <small></small></h3>	<p class='l'>kutaḥ punaḥ pravṛtteti, pratyakṣādi tu vāritam //</p>
<h3 id='5,1.5ab'>5,1.5ab <small></small></h3>	<p class='l'>na caitāni parityajya pṛthag loke pramāṇatā /</p>
<h3 id='5,1.5cd'>5,1.5cd <small></small></h3>	<p class='l'>saṃsāramocakādeś ca hiṃsā puṇyatvasammatā //</p>
<h3 id='5,1.6ab'>5,1.6ab <small></small></h3>	<p class='l'>na paścāt puṇyam icchanti ke cid evaṃ vigānataḥ /</p>
<h3 id='5,1.6cd'>5,1.6cd <small></small></h3>	<p class='l'>mlecchāryāṇāṃ prasiddhatvaṃ na dharmasyopapadyate //</p>
<h3 id='5,1.7ab'>5,1.7ab <small>(<a href='docExplore?doc_id=ŚV_5,1.7ab_5,1.9cd'>ŚV_5,1.7ab_5,1.9cd</a>)</small></h3>	<p class='l'>na cāryāṇāṃ viśeṣo 'sti yāvacchāstram anāśritam /</p>
<h3 id='5,1.7cd'>5,1.7cd <small></small></h3>	<p class='l'>tanmūlārthaprasiddhis tu tatprāmāṇye sthite bhavet //</p>
<h3 id='5,1.8ab'>5,1.8ab <small></small></h3>	<p class='l'>tasmād abhāvaktrasthau dharmādarmau na śaknuyāt /</p>
<h3 id='5,1.8cd'>5,1.8cd <small></small></h3>	<p class='l'>codanā cet samuddhartuṃ grastau tenaiva paśyatām //</p>
<h3 id='5,1.9ab'>5,1.9ab <small></small></h3>	<p class='l'>upadeśo hi bhavati jñānaṃ tasyeti yojyate /</p>
<h3 id='5,1.9cd'>5,1.9cd <small></small></h3>	<p class='l'>jñāyate yena tajjñānam ekādhikaraṇatvataḥ //</p>
<h3 id='5,1.10ab'>5,1.10ab <small>(<a href='docExplore?doc_id=ŚV_5,1.10ab_5,1.13ab'>ŚV_5,1.10ab_5,1.13ab</a>)</small></h3>	<p class='l'>autpattikagirā doṣaḥ kāraṇasya nivāryate /</p>
<h3 id='5,1.10cd'>5,1.10cd <small></small></h3>	<p class='l'>abādho 'nyatirekeṇa, svatas tena pramāṇatā //</p>
<h3 id='5,1.11ab'>5,1.11ab <small></small></h3>	<p class='l'>sarvasyānupalabdhe 'rthe prāmāṇyaṃ smṛtir anyathā /</p>
<h3 id='5,1.11cd'>5,1.11cd <small></small></h3>	<p class='l'>codanā copadeśaś ca vidhiś caikārthavācinaḥ //</p>
<h3 id='5,1.12ab'>5,1.12ab <small></small></h3>	<p class='l'>vākyāntare samarthe 'pi kimarthaṃ vidhir āśritaḥ /</p>
<h3 id='5,1.12cd'>5,1.12cd <small></small></h3>	<p class='l'>sādhyasādhanasambandhaḥ sarvākhyāteṣu vidyate //</p>
<h3 id='5,1.13ab'>5,1.13ab <small></small></h3>	<p class='l'>sarvavākyeṣu cākhyātaṃ tenākāṅkṣānivartanāt /</p>
<h3 id='5,1.13cd'>5,1.13cd <small>(<a href='docExplore?doc_id=ŚV_5,1.13cd_5,1.16ab'>ŚV_5,1.13cd_5,1.16ab</a>)</small></h3>	<p class='l'>pravṛttisiddhir icchātaḥ, pratiṣedhāt tu varjanam //</p>
<h3 id='5,1.14ab'>5,1.14ab <small></small></h3>	<p class='l'>vidhāvanāśrite sādhyaḥ puruṣārtho na labhyate /</p>
<h3 id='5,1.14cd'>5,1.14cd <small></small></h3>	<p class='l'>śrutasvargādibādhena dhātvarthaḥ sādhyatāṃ vrajet //</p>
<h3 id='5,1.15ab'>5,1.15ab <small></small></h3>	<p class='l'>vidhau tu tam atikramya svargādeḥ sādhyateṣyate /</p>
<h3 id='5,1.15cd'>5,1.15cd <small></small></h3>	<p class='l'>tatsādhanasya dharmatvam evaṃ sati ca labhyate //</p>
<h3 id='5,1.16ab'>5,1.16ab <small></small></h3>	<p class='l'>svapratyayāntarāpekṣā syād anāptanaroktiṣu /</p>
<h3 id='5,1.16cd'>5,1.16cd <small>(<a href='docExplore?doc_id=ŚV_5,1.16cd_5,1.19cd'>ŚV_5,1.16cd_5,1.19cd</a>)</small></h3>	<p class='l'>āptoktiṣu narāpekṣā nobhayaṃ codanāsu naḥ //</p>
<p>&lt;5.2&gt;</p>
<h3 id='5,1.17ab'>5,1.17ab <small></small></h3>	<p class='l'>ādiśabdo makārāntaḥ, luki kleśena saṅgatiḥ /</p>
<h3 id='5,1.17cd'>5,1.17cd <small></small></h3>	<p class='l'>nañadhyāhriyate sūtre, saṅkarāt paricodanā //</p>
<h3 id='5,1.18ab'>5,1.18ab <small></small></h3>	<p class='l'>pramāṇalakṣaṇājñānād vyabhicārāt parīkṣaṇam /</p>
<h3 id='5,1.18cd'>5,1.18cd <small></small></h3>	<p class='l'>naitat pratyakṣam ityevamaparīkṣopasaṃhṛtā //</p>
<h3 id='5,1.19ab'>5,1.19ab <small></small></h3>	<p class='l'>tatrānyasyāyathārthatvaṃ pratyakṣe tu yathārthatā /</p>
<h3 id='5,1.19cd'>5,1.19cd <small></small></h3>	<p class='l'>yadābhāsaṃ hi vijñānaṃ tatsaṃyoge tad iṣyate //</p>
<h3 id='5,1.20ab'>5,1.20ab <small>(<a href='docExplore?doc_id=ŚV_5,1.20ab_5,1.22cd'>ŚV_5,1.20ab_5,1.22cd</a>)</small></h3>	<p class='l'>sampūrṇaṃ lakṣaṇaṃ hy etat, tatsator vyatyayaḥ kṛtaḥ /</p>
<h3 id='5,1.20cd'>5,1.20cd <small></small></h3>	<p class='l'>śobhanārthas tu sacchabdaḥ, yad vākhyāhārakalpanā //</p>
<h3 id='5,1.21ab'>5,1.21ab <small></small></h3>	<p class='l'>arthāpattyetareṣāṃ ca pratyakṣābhāsalakṣaṇam /</p>
<h3 id='5,1.21cd'>5,1.21cd <small></small></h3>	<p class='l'>bādhakajñānalābho hi pūrvābādhe na sambhavet //</p>
<h3 id='5,1.22ab'>5,1.22ab <small></small></h3>	<p class='l'>sa cāstīti, avabodhatve sati nānyonyasaṃśrayam /</p>
<h3 id='5,1.22cd'>5,1.22cd <small></small></h3>	<p class='l'>na cānāgatabādhe ca pūrveṇātmā hi labhyate //</p>
<h3 id='5,1.23ab'>5,1.23ab <small>(<a href='docExplore?doc_id=ŚV_5,1.23ab_5,1.26cd'>ŚV_5,1.23ab_5,1.26cd</a>)</small></h3>	<p class='l'>nimittadoṣabodhena paścād yatrāpy abādhanam /</p>
<h3 id='5,1.23cd'>5,1.23cd <small></small></h3>	<p class='l'>bhavaty eva hi tatrāpi narāntaraviparyayaḥ //</p>
<h3 id='5,1.24ab'>5,1.24ab <small></small></h3>	<p class='l'>sarveṣāṃ sarvadā yatra dhīḥ syāt tatra na bādhanam /</p>
<h3 id='5,1.24cd'>5,1.24cd <small></small></h3>	<p class='l'>na hi kāraṇaduṣṭatvabuddhis tatra balīyasī //</p>
<h3 id='5,1.25ab'>5,1.25ab <small></small></h3>	<p class='l'>jātyādiṣu yadā jātā buddhiḥ paścād asambhavāt /</p>
<h3 id='5,1.25cd'>5,1.25cd <small></small></h3>	<p class='l'>nāśyate yuktibhis tatra vyaktam anyonyasaṃśrayam //</p>
<h3 id='5,1.26ab'>5,1.26ab <small></small></h3>	<p class='l'>svataḥ prāmāṇyataś cātra nirṇayo 'stitvabodhanāt /</p>
<h3 id='5,1.26cd'>5,1.26cd <small></small></h3>	<p class='l'>tadrūpapratyayotpattes tadasadvādinām api //</p>
<h2 id='5,3'>5,3</h2>
<p>&lt;nirālambanavāda (NAV)&gt;</p>
<h3 id='5,3.1ab'>5,3.1ab <small>(<a href='docExplore?doc_id=ŚV_5,3.1ab_5,3.4ab'>ŚV_5,3.1ab_5,3.4ab</a>)</small></h3>	<p class='l'>pramāṇatvāpramāṇatve puṇyapāpādi tatphalam /</p>
<h3 id='5,3.1cd'>5,3.1cd <small></small></h3>	<p class='l'>vidhyarthavādamantrārthanāmadheyādikalpanā //</p>
<h3 id='5,3.2ab'>5,3.2ab <small></small></h3>	<p class='l'>sarveṣu lakṣaṇeṣv evaṃ svapramāṇagaṇaiḥ sthitiḥ /</p>
<h3 id='5,3.2cd'>5,3.2cd <small></small></h3>	<p class='l'>vacanavyaktibhedena pūrvasiddhāntapakṣatā //</p>
<h3 id='5,3.3ab'>5,3.3ab <small></small></h3>	<p class='l'>karmabhyaḥ phalasambandhaḥ pāralaukyaihalaukike /</p>
<h3 id='5,3.3cd'>5,3.3cd <small></small></h3>	<p class='l'>sarvam ityādy ayuktaṃ syād arthaśūnyāsu buddhiṣu //</p>
<h3 id='5,3.4ab'>5,3.4ab <small></small></h3>	<p class='l'>tasmād dharmārthibhiḥ pūrvaṃ pramāṇair lokasammataiḥ /</p>
<h3 id='5,3.4cd'>5,3.4cd <small>(<a href='docExplore?doc_id=ŚV_5,3.4cd_5,3.7ab'>ŚV_5,3.4cd_5,3.7ab</a>)</small></h3>	<p class='l'>arthasya sadasadbhāve yatnaḥ kāryaḥ kriyāṃ prati //</p>
<h3 id='5,3.5ab'>5,3.5ab <small></small></h3>	<p class='l'>yadā saṃvṛtisatyena sarvam etat prakalpyate /</p>
<h3 id='5,3.5cd'>5,3.5cd <small></small></h3>	<p class='l'>jñānamātre 'pi kasmād vo vṛthāgraho 'rthakalpane //</p>
<h3 id='5,3.6ab'>5,3.6ab <small></small></h3>	<p class='l'>saṃvṛter na tu satyatvaṃ satyabhedaḥ kuto 'nvayam /</p>
<h3 id='5,3.6cd'>5,3.6cd <small></small></h3>	<p class='l'>satyā cet saṃvṛtiḥ keyaṃ mṛṣā cet satyatā katham //</p>
<h3 id='5,3.7ab'>5,3.7ab <small></small></h3>	<p class='l'>satyatvaṃ na ca sāmānyaṃ mṛṣārthaparamārthayoḥ /</p>
<h3 id='5,3.7cd'>5,3.7cd <small>(<a href='docExplore?doc_id=ŚV_5,3.7cd_5,3.10ab'>ŚV_5,3.7cd_5,3.10ab</a>)</small></h3>	<p class='l'>virodhāt, na hi vṛkṣatvaṃ sāmānyaṃ vṛkṣasiṃhayoḥ //</p>
<h3 id='5,3.8ab'>5,3.8ab <small></small></h3>	<p class='l'>tulyārthatve 'pi tenaiṣāṃ mithyāsaṃvṛtiśabdayoḥ /</p>
<h3 id='5,3.8cd'>5,3.8cd <small></small></h3>	<p class='l'>vañcanārtha upanyāso lālāvaktrāsavādivat //</p>
<h3 id='5,3.9ab'>5,3.9ab <small></small></h3>	<p class='l'>nāstikyaparihārārthaṃ saṃvṛtiḥ, kalpaneti ca /</p>
<h3 id='5,3.9cd'>5,3.9cd <small></small></h3>	<p class='l'>kalpanāpi tv abhinnasya naiva nirvastuke bhavet //</p>
<h3 id='5,3.10ab'>5,3.10ab <small></small></h3>	<p class='l'>tasmād yan nāsti nāsty eva, yat tv asti paramārthataḥ /</p>
<h3 id='5,3.10cd'>5,3.10cd <small>(<a href='docExplore?doc_id=ŚV_5,3.10cd_5,3.13ab'>ŚV_5,3.10cd_5,3.13ab</a>)</small></h3>	<p class='l'>tat satyam anyanmithyeti, na satyadvayakalpanā //</p>
<h3 id='5,3.11ab'>5,3.11ab <small></small></h3>	<p class='l'>svapnādibhogavac cāpi yopabhogatvakalpanā /</p>
<h3 id='5,3.11cd'>5,3.11cd <small></small></h3>	<p class='l'>tannivṛttyartham eveha paramārthe kaś cit pravartate //</p>
<h3 id='5,3.12ab'>5,3.12ab <small></small></h3>	<p class='l'>na hi svapnasukhādyarthaṃ dharme kaś cit pravartate /</p>
<h3 id='5,3.12cd'>5,3.12cd <small></small></h3>	<p class='l'>yādṛcchikatvāt svapnasya tūṣṇīmāsyeta paṇḍitaiḥ //</p>
<h3 id='5,3.13ab'>5,3.13ab <small></small></h3>	<p class='l'>paramārthaphalāvāptim icchadbhis tena yatnataḥ /</p>
<h3 id='5,3.13cd'>5,3.13cd <small>(<a href='docExplore?doc_id=ŚV_5,3.13cd_5,3.16ab'>ŚV_5,3.13cd_5,3.16ab</a>)</small></h3>	<p class='l'>pratipattir vidhātavyā yuktibhir bāhyavastuṣu //</p>
<h3 id='5,3.14ab'>5,3.14ab <small></small></h3>	<p class='l'>tatrārthaśūnyaṃ vijñānaṃ yogācārāḥ samāśritāḥ /</p>
<h3 id='5,3.14cd'>5,3.14cd <small></small></h3>	<p class='l'>tasyāpy abhāvam icchanti ye mādhyamikavādinaḥ //</p>
<h3 id='5,3.15ab'>5,3.15ab <small></small></h3>	<p class='l'>tatra bāhyārthaśūnyatvaṃ tulyaṃ tāvad dvayor api /</p>
<h3 id='5,3.15cd'>5,3.15cd <small></small></h3>	<p class='l'>nivṛttyāsya tato jñāne tadvat saṃvṛtikalpanā //</p>
<h3 id='5,3.16ab'>5,3.16ab <small></small></h3>	<p class='l'>tasmāt sādhāraṇatvena tanmūlatvena cāpy ayam /</p>
<h3 id='5,3.16cd'>5,3.16cd <small>(<a href='docExplore?doc_id=ŚV_5,3.16cd_5,3.19ab'>ŚV_5,3.16cd_5,3.19ab</a>)</small></h3>	<p class='l'>bāhyārthasadasadbhāve yatno bhāṣyakṛtā kṛtāḥ //</p>
<h3 id='5,3.17ab'>5,3.17ab <small></small></h3>	<p class='l'>bāhyārthāpahnave 'dvaitam ekārthasya parīkṣaṇāt /</p>
<h3 id='5,3.17cd'>5,3.17cd <small></small></h3>	<p class='l'>pramāṇam āśritaś caikas tatrāstāṃ yaḥ prameyataḥ //</p>
<h3 id='5,3.18ab'>5,3.18ab <small></small></h3>	<p class='l'>pramāṇasthas tu mūlatvād ihedānīṃ parīkṣyate /</p>
<h3 id='5,3.18cd'>5,3.18cd <small></small></h3>	<p class='l'>prastutaḥ sa dvidhā cātra prathamaṃ tv anumānataḥ //</p>
<h3 id='5,3.19ab'>5,3.19ab <small></small></h3>	<p class='l'>pratyakṣabādhane cokte paścāt tacchaktyavekṣaṇāt /</p>
<h3 id='5,3.19cd'>5,3.19cd <small>(<a href='docExplore?doc_id=ŚV_5,3.19cd_5,3.22ab'>ŚV_5,3.19cd_5,3.22ab</a>)</small></h3>	<p class='l'>tatrānumānamāhedaṃ nanv iti, asya ca saṅgatiḥ //</p>
<h3 id='5,3.20ab'>5,3.20ab <small></small></h3>	<p class='l'>tatsamprayogajaṃ nāma pratyakṣam iti bhāṣitam /</p>
<h3 id='5,3.20cd'>5,3.20cd <small></small></h3>	<p class='l'>tatrendriyārthasambandhabhedo na paramārthataḥ //</p>
<h3 id='5,3.21ab'>5,3.21ab <small></small></h3>	<p class='l'>kalpitaḥ samprayogas tu svapnādāv api vidyate /</p>
<h3 id='5,3.21cd'>5,3.21cd <small></small></h3>	<p class='l'>tadatadyogajanyasya vibhāgas tena durlabhaḥ //</p>
<h3 id='5,3.22ab'>5,3.22ab <small></small></h3>	<p class='l'>mithyātvaṃ yad dvidhaivoktaṃ nāyathety atra cocyate /</p>
<h3 id='5,3.22cd'>5,3.22cd <small>(<a href='docExplore?doc_id=ŚV_5,3.22cd_5,3.25ab'>ŚV_5,3.22cd_5,3.25ab</a>)</small></h3>	<p class='l'>sarvasyaiva ca mithyātve kiṃ viśiṣyābhidhīyate //</p>
<h3 id='5,3.23ab'>5,3.23ab <small></small></h3>	<p class='l'>stambhādipratyayo mithyā pratyayatvāt tathā hi yaḥ /</p>
<h3 id='5,3.23cd'>5,3.23cd <small></small></h3>	<p class='l'>pratyayaḥ sa mṛṣā dṛṣṭaḥ svapnādipratyayo yathā //</p>
<h3 id='5,3.24ab'>5,3.24ab <small></small></h3>	<p class='l'>siddhasādhanabhāvo 'ṃśe dṛṣṭāntābhāva eva ca /</p>
<h3 id='5,3.24cd'>5,3.24cd <small></small></h3>	<p class='l'>mā bhūtām evaśabdaś ca vyartho 'śeṣaprasādhane //</p>
<h3 id='5,3.25ab'>5,3.25ab <small></small></h3>	<p class='l'>sarva eveti tenātra jāgradbuddhiparigrahaḥ /</p>
<h3 id='5,3.25cd'>5,3.25cd <small>(<a href='docExplore?doc_id=ŚV_5,3.25cd_5,3.28cd'>ŚV_5,3.25cd_5,3.28cd</a>)</small></h3>	<p class='l'>svāṃśābhyupagamāc cāpi bāhyagrāhyanivāraṇam //</p>
<h3 id='5,3.26ab'>5,3.26ab <small></small></h3>	<p class='l'>pratyayasyeti sādhyāṃśavyāptahetunidarśanam /</p>
<h3 id='5,3.26cd'>5,3.26cd <small></small></h3>	<p class='l'>hetuś copanyenātra jāgrato 'pīti darśataḥ //</p>
<h3 id='5,3.27ab'>5,3.27ab <small></small></h3>	<p class='l'>vipakṣābhāvataś cātra vyatireko na kathyate /</p>
<h3 id='5,3.27cd'>5,3.27cd <small></small></h3>	<p class='l'>sāmānyasya ca hetutvāt kasmāt pakṣaikadeśatā //</p>
<h3 id='5,3.28ab'>5,3.28ab <small></small></h3>	<p class='l'>jāgrajjñāne viśeṣo 'yaṃ yataḥ supariniścayaḥ /</p>
<h3 id='5,3.28cd'>5,3.28cd <small></small></h3>	<p class='l'>bāhyālambanasambandho na prasiddhaḥ paraṃ prati //</p>
<h3 id='5,3.29ab'>5,3.29ab <small>(<a href='docExplore?doc_id=ŚV_5,3.29ab_5,3.31cd'>ŚV_5,3.29ab_5,3.31cd</a>)</small></h3>	<p class='l'>tasmād yad bhāṣyakāreṇa dattam uttam atra tu /</p>
<h3 id='5,3.29cd'>5,3.29cd <small></small></h3>	<p class='l'>vikalpasamatā vā syād vaidharmyasamatāpi vā //</p>
<h3 id='5,3.30ab'>5,3.30ab <small></small></h3>	<p class='l'>dṛṣṭatvāt pūrvapakṣasya jātyukti kaiś cid āśritā /</p>
<h3 id='5,3.30cd'>5,3.30cd <small></small></h3>	<p class='l'>pratijñādoṣam evāhuḥ ke cit pratyakṣabādhanam //</p>
<h3 id='5,3.31ab'>5,3.31ab <small></small></h3>	<p class='l'>śakṣyāmo yadi vispaṣṭaṃ svāṃśagrāhyanivāraṇam /</p>
<h3 id='5,3.31cd'>5,3.31cd <small></small></h3>	<p class='l'>tadā te śuddha eva syāt pakṣo grāhyanivāraṇaḥ //</p>
<h3 id='5,3.32ab'>5,3.32ab <small>(<a href='docExplore?doc_id=ŚV_5,3.32ab_5,3.35ab'>ŚV_5,3.32ab_5,3.35ab</a>)</small></h3>	<p class='l'>pratyakṣādeś ca viṣayo bāhya evāvatiṣṭhate /</p>
<h3 id='5,3.32cd'>5,3.32cd <small></small></h3>	<p class='l'>tanniṣedhakṛtas tasya tair bhavet pakṣabādhanam //</p>
<h3 id='5,3.33ab'>5,3.33ab <small></small></h3>	<p class='l'>suniścayena caiteṣāṃ bādhakapratyayād ṛte /</p>
<h3 id='5,3.33cd'>5,3.33cd <small></small></h3>	<p class='l'>pramāṇābhāsatā nāstīty etasmāt katyate balam //</p>
<h3 id='5,3.34ab'>5,3.34ab <small></small></h3>	<p class='l'>duṣṭajñānagṛhītāpratiṣedho hi yujyate /</p>
<h3 id='5,3.34cd'>5,3.34cd <small></small></h3>	<p class='l'>gṛhītamātrabādhe tu svapakṣo 'pi na sidhyati //</p>
<h3 id='5,3.35ab'>5,3.35ab <small></small></h3>	<p class='l'>agrāhyatvāc ca bhedena viśeṣaṇaviśeṣyayoḥ /</p>
<h3 id='5,3.35cd'>5,3.35cd <small>(<a href='docExplore?doc_id=ŚV_5,3.35cd_5,3.38cd'>ŚV_5,3.35cd_5,3.38cd</a>)</small></h3>	<p class='l'>aprasiddhobhayatvaṃ vā vācyam anyatarasya vā //</p>
<h3 id='5,3.36ab'>5,3.36ab <small></small></h3>	<p class='l'>vaktṛśrotroś ca yajjñānaṃ viśeṣaṇviśeṣyayoḥ /</p>
<h3 id='5,3.36cd'>5,3.36cd <small></small></h3>	<p class='l'>tannirālambanatvena svavāgbādho dvyor api //</p>
<h3 id='5,3.37ab'>5,3.37ab <small></small></h3>	<p class='l'>sambhavo na ca bhedasya viśeṣaṇaviśeṣyayoḥ /</p>
<h3 id='5,3.37cd'>5,3.37cd <small></small></h3>	<p class='l'>tasmān nirūpaṇaṃ nāsti pratijñārthasya śobhanam //</p>
<h3 id='5,3.38ab'>5,3.38ab <small></small></h3>	<p class='l'>nirālambanatā nāma na kiñ cid vastu gamyate /</p>
<h3 id='5,3.38cd'>5,3.38cd <small></small></h3>	<p class='l'>tena yadvyatirekādau praśno naivopapadyate //</p>
<h3 id='5,3.39ab'>5,3.39ab <small>(<a href='docExplore?doc_id=ŚV_5,3.39ab_5,3.41cd'>ŚV_5,3.39ab_5,3.41cd</a>)</small></h3>	<p class='l'>yady avastu kathaṃ tv asmāṃs tvaṃ bodhayitum icchasi /</p>
<h3 id='5,3.39cd'>5,3.39cd <small></small></h3>	<p class='l'>budhyase vā svabuddhyā tvam, kalpitā tv atha sādhyate //</p>
<h3 id='5,3.40ab'>5,3.40ab <small></small></h3>	<p class='l'>asataḥ kalpanā kīdṛk, kḷptau vastu prasajyate /</p>
<h3 id='5,3.40cd'>5,3.40cd <small></small></h3>	<p class='l'>katham iṣṭam abhāve ced, vastu so 'pīti vakṣyate //</p>
<h3 id='5,3.41ab'>5,3.41ab <small></small></h3>	<p class='l'>tathā pratyaya ity eṣa karma bhāvādi vā bhavet /</p>
<h3 id='5,3.41cd'>5,3.41cd <small></small></h3>	<p class='l'>bhāvādiṣu virodhaḥ syāt karma cet siddhasādhanam //</p>
<h3 id='5,3.42ab'>5,3.42ab <small>(<a href='docExplore?doc_id=ŚV_5,3.42ab_5,3.45ab'>ŚV_5,3.42ab_5,3.45ab</a>)</small></h3>	<p class='l'>pratyāyyasya hi rūpāder nirālambanateṣyate /</p>
<h3 id='5,3.42cd'>5,3.42cd <small></small></h3>	<p class='l'>avijñānātmakatvena kiñ cin nālambate hy asau //</p>
<h3 id='5,3.43ab'>5,3.43ab <small></small></h3>	<p class='l'>kartṛtve karaṇatve vā pakṣatvaṃ śabdayor api /</p>
<h3 id='5,3.43cd'>5,3.43cd <small></small></h3>	<p class='l'>tannirālambanatvena pakṣābhāvaḥ prasajyate //</p>
<h3 id='5,3.44ab'>5,3.44ab <small></small></h3>	<p class='l'>pratyāyyena ca bhinnena vinā kartrādyasambhavaḥ /</p>
<h3 id='5,3.44cd'>5,3.44cd <small></small></h3>	<p class='l'>pratyaye tannimitte vā bādhaḥ svavacanena te //</p>
<h3 id='5,3.45ab'>5,3.45ab <small></small></h3>	<p class='l'>athāpi rūḍhirūpeṇa pratyayaḥ syāt tathāpi tu /</p>
<h3 id='5,3.45cd'>5,3.45cd <small>(<a href='docExplore?doc_id=ŚV_5,3.45cd_5,3.48ab'>ŚV_5,3.45cd_5,3.48ab</a>)</small></h3>	<p class='l'>grāhakaṃ vastu siddhaṃ naḥ pratyayo 'nyasya vastunaḥ //</p>
<h3 id='5,3.46ab'>5,3.46ab <small></small></h3>	<p class='l'>tam abhyupetya pakṣaś ced abhyupetaṃ virudhyate /</p>
<h3 id='5,3.46cd'>5,3.46cd <small></small></h3>	<p class='l'>viśeṣyasyāprasiddhaś ca tava, asmākam atādṛśe //</p>
<h3 id='5,3.47ab'>5,3.47ab <small></small></h3>	<p class='l'>ātmadharmasvatantratvakalpane 'pi tathā bhavet /</p>
<h3 id='5,3.47cd'>5,3.47cd <small></small></h3>	<p class='l'>na ca pratyayamātratvaṃ kiñ cid asty anirūpaṇāt //</p>
<h3 id='5,3.48ab'>5,3.48ab <small></small></h3>	<p class='l'>śabdārthamātrarūpeṇa yathānyeṣāṃ nirūpaṇam /</p>
<h3 id='5,3.48cd'>5,3.48cd <small>(<a href='docExplore?doc_id=ŚV_5,3.48cd_5,3.51cd'>ŚV_5,3.48cd_5,3.51cd</a>)</small></h3>	<p class='l'>tathā ca bhavato na syād vācyabhedamanicchataḥ //</p>
<h3 id='5,3.49ab'>5,3.49ab <small></small></h3>	<p class='l'>nirālambanatā cāpi sarvathā yadi sādhyate /</p>
<h3 id='5,3.49cd'>5,3.49cd <small></small></h3>	<p class='l'>viśeṣaṇāprasiddhiś ca dṛṣṭāntaś ca na vidyate //</p>
<h3 id='5,3.50ab'>5,3.50ab <small></small></h3>	<p class='l'>kena cic cet prakāreṇa nirālambanatocyate /</p>
<h3 id='5,3.50cd'>5,3.50cd <small></small></h3>	<p class='l'>rasajñānasya rūpādiśūnyatvāt siddhasādhanam //</p>
<h3 id='5,3.51ab'>5,3.51ab <small></small></h3>	<p class='l'>atha buddhir yadākārā tadālambanavāraṇam /</p>
<h3 id='5,3.51cd'>5,3.51cd <small></small></h3>	<p class='l'>svākārasyābhyupetatvāt tadabhāvo virudhyate //</p>
<h3 id='5,3.52ab'>5,3.52ab <small>(<a href='docExplore?doc_id=ŚV_5,3.52ab_5,3.54cd'>ŚV_5,3.52ab_5,3.54cd</a>)</small></h3>	<p class='l'>bāhyānālambanatve 'pi bāhya ity agraho yadi /</p>
<h3 id='5,3.52cd'>5,3.52cd <small></small></h3>	<p class='l'>stambhādau naiva tadbuddhir ityevaṃ siddhasādhanam //</p>
<h3 id='5,3.53ab'>5,3.53ab <small></small></h3>	<p class='l'>atha stambhādirūpeṇa nirālambanatocyate /</p>
<h3 id='5,3.53cd'>5,3.53cd <small></small></h3>	<p class='l'>saṃvedanasya dṛṣṭatvāt tadvirodhaḥ prasajyate //</p>
<h3 id='5,3.54ab'>5,3.54ab <small></small></h3>	<p class='l'>dvicandrādiṣu tulyaś cet, nendriyāprāptito hi naḥ /</p>
<h3 id='5,3.54cd'>5,3.54cd <small></small></h3>	<p class='l'>tatrānālambanoktiḥ syān nārthasaṃvittyabhāvataḥ //</p>
<h3 id='5,3.55ab'>5,3.55ab <small>(<a href='docExplore?doc_id=ŚV_5,3.55ab_5,3.57cd'>ŚV_5,3.55ab_5,3.57cd</a>)</small></h3>	<p class='l'>sarvatrārthendriyāṇāṃ naḥ saṃyogasadasattayā /</p>
<h3 id='5,3.55cd'>5,3.55cd <small></small></h3>	<p class='l'>saṃvittau vidyamānāyāṃ sadasadgrāhikā sthitiḥ //</p>
<h3 id='5,3.56ab'>5,3.56ab <small></small></h3>	<p class='l'>bhavatas tv indriyādīnām abhāvād grahaṇād ṛte /</p>
<h3 id='5,3.56cd'>5,3.56cd <small></small></h3>	<p class='l'>nālambanasya hetuḥ syān niṣedho 'to na yujyate //</p>
<h3 id='5,3.57ab'>5,3.57ab <small></small></h3>	<p class='l'>bahirbhāvāprasiddhatvāt tenānālambanā matiḥ /</p>
<h3 id='5,3.57cd'>5,3.57cd <small></small></h3>	<p class='l'>kathañ cit sādhyate naiṣa pakṣo hi jñāyate tadā //</p>
<h3 id='5,3.58ab'>5,3.58ab <small>(<a href='docExplore?doc_id=ŚV_5,3.58ab_5,3.61ab'>ŚV_5,3.58ab_5,3.61ab</a>)</small></h3>	<p class='l'>yathānyabodhanāśakter nāprasiddhe viśeṣaṇe /</p>
<h3 id='5,3.58cd'>5,3.58cd <small></small></h3>	<p class='l'>pakṣasiddhis tathaiva syād viśeṣaṇaviśeṣaṇe //</p>
<h3 id='5,3.59ab'>5,3.59ab <small></small></h3>	<p class='l'>nāprasiddhe padārthe hi vākyārthaḥ sampratīyate /</p>
<h3 id='5,3.59cd'>5,3.59cd <small></small></h3>	<p class='l'>tatpūrvakatvāt pakṣaś ca vākyārthaḥ sthāpayiṣyate //</p>
<h3 id='5,3.60ab'>5,3.60ab <small></small></h3>	<p class='l'>paryudāse niṣedhe vā vyatiriktasya vastunaḥ /</p>
<h3 id='5,3.60cd'>5,3.60cd <small></small></h3>	<p class='l'>prameyatvādyabhedena jagataḥ siddhasādhanam //</p>
<h3 id='5,3.61ab'>5,3.61ab <small></small></h3>	<p class='l'>yadi cātyantabhedena nirālambanatocyate /</p>
<h3 id='5,3.61cd'>5,3.61cd <small>(<a href='docExplore?doc_id=ŚV_5,3.61cd_5,3.64ab'>ŚV_5,3.61cd_5,3.64ab</a>)</small></h3>	<p class='l'>kathañ cic ced virudhyeta prākpakṣaḥ kalpitena //</p>
<h3 id='5,3.62ab'>5,3.62ab <small></small></h3>	<p class='l'>vastvādyākārataś cāpi dhīr nirālambaneṣyate /</p>
<h3 id='5,3.62cd'>5,3.62cd <small></small></h3>	<p class='l'>grāhakāc ced abhinnatvaṃ śaktibhedo virudhyate //</p>
<h3 id='5,3.63ab'>5,3.63ab <small></small></h3>	<p class='l'>nirālambanabuddheś ca yady utpattiḥ prasādhyate /</p>
<h3 id='5,3.63cd'>5,3.63cd <small></small></h3>	<p class='l'>dṛṣṭatvāt seṣyate 'smābhir bāhyagrāhyavivarjitā //</p>
<h3 id='5,3.64ab'>5,3.64ab <small></small></h3>	<p class='l'>samyaktvaṃ punar etasyās tvaṃ necchasi kathañ cana /</p>
<h3 id='5,3.64cd'>5,3.64cd <small>(<a href='docExplore?doc_id=ŚV_5,3.64cd_5,3.67cd'>ŚV_5,3.64cd_5,3.67cd</a>)</small></h3>	<p class='l'>ātmāṃśe 'vasitā hy eṣā mṛgatṛṣṇādibuddhivat //</p>
<h3 id='5,3.65ab'>5,3.65ab <small></small></h3>	<p class='l'>caitrādipratyayānāṃ ca nirālambanatā yadi /</p>
<h3 id='5,3.65cd'>5,3.65cd <small></small></h3>	<p class='l'>dharmabhūtā na gṛhyeta sādhanotthitayā dhiyā //</p>
<h3 id='5,3.66ab'>5,3.66ab <small></small></h3>	<p class='l'>tato viṣayanānātvāt pratiyogyanirākṛtā /</p>
<h3 id='5,3.66cd'>5,3.66cd <small></small></h3>	<p class='l'>rūpāt sālambanaprāptiḥ satī kena nivāryate //</p>
<h3 id='5,3.67ab'>5,3.67ab <small></small></h3>	<p class='l'>yadi pratyayaśabdo 'pi pratyayatvena gṛhyate /</p>
<h3 id='5,3.67cd'>5,3.67cd <small></small></h3>	<p class='l'>saṃvittyālambanatvaṃ ca vāryate, siddhasādhanam //</p>
<h3 id='5,3.68ab'>5,3.68ab <small>(<a href='docExplore?doc_id=ŚV_5,3.68ab_5,3.70cd'>ŚV_5,3.68ab_5,3.70cd</a>)</small></h3>	<p class='l'>buddhyutpādanaśaktiś ced vāryā, sādhayaṃ na sidhyati /</p>
<h3 id='5,3.68cd'>5,3.68cd <small></small></h3>	<p class='l'>sādhanasya prayogo 'tra bodhakatvād vinā na te //</p>
<h3 id='5,3.69ab'>5,3.69ab <small></small></h3>	<p class='l'>na cābhidhāstyasambandhād ṛte bhedāc ca nāsty asau /</p>
<h3 id='5,3.69cd'>5,3.69cd <small></small></h3>	<p class='l'>na cāsau tadgataṃ bhedaṃ bodhayantya dhiyā vinā //</p>
<h3 id='5,3.70ab'>5,3.70ab <small></small></h3>	<p class='l'>prāśnikair agṛhīte ca vākyasyāvayave pṛthak /</p>
<h3 id='5,3.70cd'>5,3.70cd <small></small></h3>	<p class='l'>pakṣe hetau ca dṛṣṭānte vādini prativādini //</p>
<h3 id='5,3.71ab'>5,3.71ab <small>(<a href='docExplore?doc_id=ŚV_5,3.71ab_5,3.73cd'>ŚV_5,3.71ab_5,3.73cd</a>)</small></h3>	<p class='l'>sādhanasyāprayogaḥ syād abhyupetyocyate yadi /</p>
<h3 id='5,3.71cd'>5,3.71cd <small></small></h3>	<p class='l'>pūrvābhyupagamenaiva pratijñā bādhyate tataḥ //</p>
<h3 id='5,3.72ab'>5,3.72ab <small></small></h3>	<p class='l'>dharmādharmādibhede ca nāsiddhe paramārthataḥ /</p>
<h3 id='5,3.72cd'>5,3.72cd <small></small></h3>	<p class='l'>śiṣyātmanoś ca dharmāder upadeśo 'vakalpate //</p>
<h3 id='5,3.73ab'>5,3.73ab <small></small></h3>	<p class='l'>tadanuṣṭhānato buddher iṣṭo bhedaḥ, sphuṭaṃ ca taiḥ /</p>
<h3 id='5,3.73cd'>5,3.73cd <small></small></h3>	<p class='l'>sūtrāntare 'bhyupetatvād bhaved āgamabādhanam //</p>
<h3 id='5,3.74ab'>5,3.74ab <small>(<a href='docExplore?doc_id=ŚV_5,3.74ab_5,3.76cd'>ŚV_5,3.74ab_5,3.76cd</a>)</small></h3>	<p class='l'>sarvalokaprasiddhyā ca pakṣabādho 'tra te dhruvam /</p>
<h3 id='5,3.74cd'>5,3.74cd <small></small></h3>	<p class='l'>kṛtsnasādhanabuddhiś ca yadi mithyeṣyate tataḥ //</p>
<h3 id='5,3.75ab'>5,3.75ab <small></small></h3>	<p class='l'>sarvābhāvo yatheṣṭaṃ vā nyūnatā vābhidhīyate /</p>
<h3 id='5,3.75cd'>5,3.75cd <small></small></h3>	<p class='l'>teṣāṃ sālambanatve vā tair anaikāntiko bhavet //</p>
<h3 id='5,3.76ab'>5,3.76ab <small></small></h3>	<p class='l'>tadanyasya pratijñā cet, tadanyapratyayo mṛṣā /</p>
<h3 id='5,3.76cd'>5,3.76cd <small></small></h3>	<p class='l'>tanmithyātvaprasaṅge ca sarvaṃ pūrva na sidhyati //</p>
<h3 id='5,3.77ab'>5,3.77ab <small>(<a href='docExplore?doc_id=ŚV_5,3.77ab_5,3.79cd'>ŚV_5,3.77ab_5,3.79cd</a>)</small></h3>	<p class='l'>stambhādisādhanajñānabhedo na hi tathā bhavet /</p>
<h3 id='5,3.77cd'>5,3.77cd <small></small></h3>	<p class='l'>yāvad yāvat pratijñeyaṃ tadaṅgasya pratīyate //</p>
<h3 id='5,3.78ab'>5,3.78ab <small></small></h3>	<p class='l'>tāvat tāvat pareṣāṃ syān mithyātvād anyabādhanam /</p>
<h3 id='5,3.78cd'>5,3.78cd <small></small></h3>	<p class='l'>viruddhāvyabhicāritvaṃ bādho vāpy anumānataḥ //</p>
<h3 id='5,3.79ab'>5,3.79ab <small></small></h3>	<p class='l'>itthaṃ sarveṣu pakṣeṣu vaktavyaṃ pratisādhanam /</p>
<h3 id='5,3.79cd'>5,3.79cd <small></small></h3>	<p class='l'>bāhyārthālambanā buddhir iti samyak ca dhīr iyam //</p>
<h3 id='5,3.80ab'>5,3.80ab <small>(<a href='docExplore?doc_id=ŚV_5,3.80ab_5,3.82cd'>ŚV_5,3.80ab_5,3.82cd</a>)</small></h3>	<p class='l'>bādhakāpetabuddhitvād yathā svapnādibādhadhīḥ /</p>
<h3 id='5,3.80cd'>5,3.80cd <small></small></h3>	<p class='l'>sāpi mithyeti ced brūyāt, svapnādīnām abādhanāt //</p>
<h3 id='5,3.81ab'>5,3.81ab <small></small></h3>	<p class='l'>tasmāt sādharmyadṛṣṭānto bhavataḥ sādhane na hi /</p>
<h3 id='5,3.81cd'>5,3.81cd <small></small></h3>	<p class='l'>vijñānāstitvabhinnatvakṣaṇikatvādidhīs tathā //</p>
<h3 id='5,3.82ab'>5,3.82ab <small></small></h3>	<p class='l'>samyak ced abhyupeyeta tadānaikāntiko bhavet /</p>
<h3 id='5,3.82cd'>5,3.82cd <small></small></h3>	<p class='l'>tanmithyābhyupapattau ca pakṣabādhaḥ prasajyate //</p>
<h3 id='5,3.83ab'>5,3.83ab <small>(<a href='docExplore?doc_id=ŚV_5,3.83ab_5,3.85cd'>ŚV_5,3.83ab_5,3.85cd</a>)</small></h3>	<p class='l'>tathā ca baddham uktādivyavasthā na prakalpate /</p>
<h3 id='5,3.83cd'>5,3.83cd <small></small></h3>	<p class='l'>tataś ca mokṣayatnasya vaiphalyaṃ vaḥ prasajyate //</p>
<h3 id='5,3.84ab'>5,3.84ab <small></small></h3>	<p class='l'>vikalpotpadyamānā ca jñānāstitvādidhīr yadi /</p>
<h3 id='5,3.84cd'>5,3.84cd <small></small></h3>	<p class='l'>mṛṣeṣṭā, na ca dṛṣṭātra pramāṇāntarato gatiḥ //</p>
<h3 id='5,3.85ab'>5,3.85ab <small></small></h3>	<p class='l'>pramāṇābhāvatas tena jñānāstitvādi durlabham /</p>
<h3 id='5,3.85cd'>5,3.85cd <small></small></h3>	<p class='l'>sarvaṃ cāpy asmadādīnāṃ mithyā jñānaṃ vikalpanāt //</p>
<h3 id='5,3.86ab'>5,3.86ab <small>(<a href='docExplore?doc_id=ŚV_5,3.86ab_5,3.88cd'>ŚV_5,3.86ab_5,3.88cd</a>)</small></h3>	<p class='l'>sānnidhyaviprakṛṣṭatve sattvāsattve ca durlabhe /</p>
<h3 id='5,3.86cd'>5,3.86cd <small></small></h3>	<p class='l'>mithyājñānāviśeṣe 'pi sāṃkhyādiparivarjanāt //</p>
<h3 id='5,3.87ab'>5,3.87ab <small></small></h3>	<p class='l'>bauddhadarśana ekasmin pakṣapāto na yujyate /</p>
<h3 id='5,3.87cd'>5,3.87cd <small></small></h3>	<p class='l'>mṛṣātvaṃ yadi buddheḥ syād bādhaḥ kiṃ nopalabhyate //</p>
<h3 id='5,3.88ab'>5,3.88ab <small></small></h3>	<p class='l'>bādhād vināpi tac cet syād vyavasthā na prakalpate /</p>
<h3 id='5,3.88cd'>5,3.88cd <small></small></h3>	<p class='l'>pratiyogini dṛṣṭe ca jāgrajjñāne mṛṣā bhavet //</p>
<h3 id='5,3.89ab'>5,3.89ab <small>(<a href='docExplore?doc_id=ŚV_5,3.89ab_5,3.91cd'>ŚV_5,3.89ab_5,3.91cd</a>)</small></h3>	<p class='l'>svapnādibuddhir asmākaṃ tava bhedo 'pi kiṅkṛtaḥ /</p>
<h3 id='5,3.89cd'>5,3.89cd <small></small></h3>	<p class='l'>na cānyat pratiyogyasti jāgrajjñānasya śobhanam //</p>
<h3 id='5,3.90ab'>5,3.90ab <small></small></h3>	<p class='l'>yaddarśanena mithyātvaṃ stambhādipratyayo vrajet /</p>
<h3 id='5,3.90cd'>5,3.90cd <small></small></h3>	<p class='l'>svapnādipratiyogitvaṃ sarvalokaprasiddhitaḥ //</p>
<h3 id='5,3.91ab'>5,3.91ab <small></small></h3>	<p class='l'>tadīyadharmavaidharmyād bādhakapratyayo yathā /</p>
<h3 id='5,3.91cd'>5,3.91cd <small></small></h3>	<p class='l'>yogināṃ jāyate buddhir bādhikā pratiyoginī //</p>
<h3 id='5,3.92ab'>5,3.92ab <small>(<a href='docExplore?doc_id=ŚV_5,3.92ab_5,3.95ab'>ŚV_5,3.92ab_5,3.95ab</a>)</small></h3>	<p class='l'>jāgratstambhādibuddhīnāṃ tataḥ svapnāditulyatā /</p>
<h3 id='5,3.92cd'>5,3.92cd <small></small></h3>	<p class='l'>prāptānāṃ tām avasthāṃ ca sarvaprāṇabhṛtām api //</p>
<h3 id='5,3.93ab'>5,3.93ab <small></small></h3>	<p class='l'>bādho 'yaṃ bhavitā tena siddhā sapratiyogitā /</p>
<h3 id='5,3.93cd'>5,3.93cd <small></small></h3>	<p class='l'>iha janmani keṣāñ cin na tāvad upalabhyate //</p>
<h3 id='5,3.94ab'>5,3.94ab <small></small></h3>	<p class='l'>yogyavasthāgatānāṃ tu na vidmaḥ kiṃ bhaviṣyati /</p>
<h3 id='5,3.94cd'>5,3.94cd <small></small></h3>	<p class='l'>yogināṃ cāsmādīyānāṃ tvaduktapratiyoginī //</p>
<h3 id='5,3.95ab'>5,3.95ab <small></small></h3>	<p class='l'>tvaduktiviparītā vā bādhabuddhir bhaviṣyati /</p>
<h3 id='5,3.95cd'>5,3.95cd <small>(<a href='docExplore?doc_id=ŚV_5,3.95cd_5,3.98cd'>ŚV_5,3.95cd_5,3.98cd</a>)</small></h3>	<p class='l'>īdṛktve yogibuddhīnāṃ dṛṣṭānto na tavāsti ca //</p>
<h3 id='5,3.96ab'>5,3.96ab <small></small></h3>	<p class='l'>dṛṣṭāntas tv asmādīnāṃ yo gṛhītaḥ sa vidyate /</p>
<h3 id='5,3.96cd'>5,3.96cd <small></small></h3>	<p class='l'>atha stambhādibuddhīnāṃ vadet sapratiyogitām //</p>
<h3 id='5,3.97ab'>5,3.97ab <small></small></h3>	<p class='l'>bādhyatvaṃ cāpi buddhitvān mṛgatṛṣṇādibuddhivat /</p>
<h3 id='5,3.97cd'>5,3.97cd <small></small></h3>	<p class='l'>iṣṭaṃ sapratiyogitvaṃ mṛgatṛṣṇādibuddhibhiḥ //</p>
<h3 id='5,3.98ab'>5,3.98ab <small></small></h3>	<p class='l'>tadātmanā ca bādhyatvaṃ grāhyāntaratayāpi ca /</p>
<h3 id='5,3.98cd'>5,3.98cd <small></small></h3>	<p class='l'>bādhakaiś cāpy anekāntaḥ, tadanyatve ca pūrvavat //</p>
<h3 id='5,3.99ab'>5,3.99ab <small>(<a href='docExplore?doc_id=ŚV_5,3.99ab_5,3.102ab'>ŚV_5,3.99ab_5,3.102ab</a>)</small></h3>	<p class='l'>mithyādhīpratiyogitvaṃ svapnādāv iva te bhavet /</p>
<h3 id='5,3.99cd'>5,3.99cd <small></small></h3>	<p class='l'>rāgādikṣayayogitvanimittādhigatis tathā //</p>
<h3 id='5,3.100ab'>5,3.100ab <small></small></h3>	<p class='l'>yāvān viśeṣa iṣṭaś cet sarvābhāvād viruddhatā /</p>
<h3 id='5,3.100cd'>5,3.100cd <small></small></h3>	<p class='l'>mahājanasya vā bādhādivānīmbādhabuddhivat //</p>
<h3 id='5,3.101ab'>5,3.101ab <small></small></h3>	<p class='l'>vācyo 'numānabādho vā yadi vā pratisādhanam /</p>
<h3 id='5,3.101cd'>5,3.101cd <small></small></h3>	<p class='l'>pūrvasādhanadoṣāś ca sandheyāḥ, tasya cādhunā //</p>
<h3 id='5,3.102ab'>5,3.102ab <small></small></h3>	<p class='l'>sādhyābhedād avācyatvād hetor nobhayasiddhatā /</p>
<h3 id='5,3.102cd'>5,3.102cd <small>(<a href='docExplore?doc_id=ŚV_5,3.102cd_5,3.105ab'>ŚV_5,3.102cd_5,3.105ab</a>)</small></h3>	<p class='l'>pratyayatvaṃ ca, sāmānyaṃ bhinnābhinnaṃ na vidyate //</p>
<h3 id='5,3.103ab'>5,3.103ab <small></small></h3>	<p class='l'>bhavato 'tyantabhinnaṃ ca matpakṣe 'pi kathañ cana /</p>
<h3 id='5,3.103cd'>5,3.103cd <small></small></h3>	<p class='l'>sārūpyānyanivṛttī ca netyetat sādhayiṣyate //</p>
<h3 id='5,3.104ab'>5,3.104ab <small></small></h3>	<p class='l'>tasmād dhetur na sāmānyam asti siddhaṃ dvayor api /</p>
<h3 id='5,3.104cd'>5,3.104cd <small></small></h3>	<p class='l'>viśeṣayoś ca hetutvaṃ pakṣatattulyasaṃsthayoḥ //</p>
<h3 id='5,3.105ab'>5,3.105ab <small></small></h3>	<p class='l'>na syād anvayahīnatvād ataddharmatayāpi ca /</p>
<h3 id='5,3.105cd'>5,3.105cd <small>(<a href='docExplore?doc_id=ŚV_5,3.105cd_5,3.108cd'>ŚV_5,3.105cd_5,3.108cd</a>)</small></h3>	<p class='l'>na cārthahīnā tadbuddhir hetutvena bhaviṣyati //</p>
<h3 id='5,3.106ab'>5,3.106ab <small></small></h3>	<p class='l'>āśrayāsiddhitā coktā viśeṣyasyāprasiddhitaḥ /</p>
<h3 id='5,3.106cd'>5,3.106cd <small></small></h3>	<p class='l'>tathā hetor viruddhatvaṃ dṛṣṭānte sādhyahīnatā //</p>
<h3 id='5,3.107ab'>5,3.107ab <small></small></h3>	<p class='l'>viśeṣaṇāprasiddhatvavikalpenaiva bodhite /</p>
<h3 id='5,3.107cd'>5,3.107cd <small></small></h3>	<p class='l'>svapnādipratyaye bāhyaṃ sarvathā na hi neṣyate //</p>
<h3 id='5,3.108ab'>5,3.108ab <small></small></h3>	<p class='l'>sarvatrālambanaṃ bāhyaṃ deśakālānyathātmakam /</p>
<h3 id='5,3.108cd'>5,3.108cd <small></small></h3>	<p class='l'>janmany ekatra bhinne vā tathā kālāntare 'pi vā //</p>
<h3 id='5,3.109ab'>5,3.109ab <small>(<a href='docExplore?doc_id=ŚV_5,3.109ab_5,3.112ab'>ŚV_5,3.109ab_5,3.112ab</a>)</small></h3>	<p class='l'>taddeśo vānyadeśo vā svapnajñānasya gocaraḥ /</p>
<h3 id='5,3.109cd'>5,3.109cd <small></small></h3>	<p class='l'>alātacakre 'lātaṃ syāc chīghrabhramaṇasaṃskṛtam //</p>
<h3 id='5,3.110ab'>5,3.110ab <small></small></h3>	<p class='l'>gandharvanagare 'bhrāṇi pūrvadṛṣṭaṃ gṛhādi ca /</p>
<h3 id='5,3.110cd'>5,3.110cd <small></small></h3>	<p class='l'>pūrvānubhūtatoyaṃ ca raśmitaptoṣaraṃ tathā //</p>
<h3 id='5,3.111ab'>5,3.111ab <small></small></h3>	<p class='l'>mṛgatoyasya vijñāne kāraṇatvena kalpyate /</p>
<h3 id='5,3.111cd'>5,3.111cd <small></small></h3>	<p class='l'>dravyāntare viṣāṇaṃ ca śaśasyātmā ca kāraṇam //</p>
<h3 id='5,3.112ab'>5,3.112ab <small></small></h3>	<p class='l'>śaśaśṛṅgadhiyaḥ, mauṇḍyaṃ niṣedhe śiraso 'sya ca /</p>
<h3 id='5,3.112cd'>5,3.112cd <small>(<a href='docExplore?doc_id=ŚV_5,3.112cd_5,3.115ab'>ŚV_5,3.112cd_5,3.115ab</a>)</small></h3>	<p class='l'>vastvantarair asaṃsṛṣṭaḥ padārthaḥ śūnyatādhiyaḥ //</p>
<h3 id='5,3.113ab'>5,3.113ab <small></small></h3>	<p class='l'>kāraṇatvaṃ padārthānām asadvākyārthakalpane /</p>
<h3 id='5,3.113cd'>5,3.113cd <small></small></h3>	<p class='l'>atyantānanubhūto 'pi baddhyā yo 'rthaḥ prakalpyate //</p>
<h3 id='5,3.114ab'>5,3.114ab <small></small></h3>	<p class='l'>tasyotpattau kathañ cit syuḥ pṛthivyādīni kāraṇam /</p>
<h3 id='5,3.114cd'>5,3.114cd <small></small></h3>	<p class='l'>eṣa pratyakṣadharmaś ca vartamānārthataiva yā //</p>
<h3 id='5,3.115ab'>5,3.115ab <small></small></h3>	<p class='l'>sannikṛṣṭārthavṛttiś ca na tu jñānāntareṣv iyam /</p>
<h3 id='5,3.115cd'>5,3.115cd <small>(<a href='docExplore?doc_id=ŚV_5,3.115cd_5,3.118ab'>ŚV_5,3.115cd_5,3.118ab</a>)</small></h3>	<p class='l'>katham utpādayej jñānaṃ tatrāsaṃścet, kuto nviyam //</p>
<h3 id='5,3.116ab'>5,3.116ab <small></small></h3>	<p class='l'>arthasyāvidyamānasya vijñānotpattyaśaktatā /</p>
<h3 id='5,3.116cd'>5,3.116cd <small></small></h3>	<p class='l'>bāhyālambanatāyāṃ nau vivādo 'rthasya saṃnidhiḥ //</p>
<h3 id='5,3.117ab'>5,3.117ab <small></small></h3>	<p class='l'>yadi nāsti, kim evaṃ syād asmatpakṣanivartanam /</p>
<h3 id='5,3.117cd'>5,3.117cd <small></small></h3>	<p class='l'>tasmād yadanyathāsantam anyathā pratipadyate //</p>
<h3 id='5,3.118ab'>5,3.118ab <small></small></h3>	<p class='l'>tannirālambanaṃ jñānam, abhāvālambanaṃ ca tat /</p>
<h3 id='5,3.118cd'>5,3.118cd <small>(<a href='docExplore?doc_id=ŚV_5,3.118cd_5,3.121cd'>ŚV_5,3.118cd_5,3.121cd</a>)</small></h3>	<p class='l'>bhāvāntaram abhāvo 'nyo na kaś cid anirūpaṇāt //</p>
<h3 id='5,3.119ab'>5,3.119ab <small></small></h3>	<p class='l'>bhavatā dvayamatyetad durnirūpaṃ sahetukam /</p>
<h3 id='5,3.119cd'>5,3.119cd <small></small></h3>	<p class='l'>pratijñādoṣavac cāpi yojyā hetor viruddhatā //</p>
<h3 id='5,3.120ab'>5,3.120ab <small></small></h3>	<p class='l'>samastavyastadharmādisvarūpādiviparyayāt /</p>
<h3 id='5,3.120cd'>5,3.120cd <small></small></h3>	<p class='l'>dṛṣṭāntadoṣāḥ sarve ca yojyāḥ, na hy ekavastuni //</p>
<h3 id='5,3.121ab'>5,3.121ab <small></small></h3>	<p class='l'>tava sādhyāṃśahetvaṃśavyāptadharmādisambhavaḥ /</p>
<h3 id='5,3.121cd'>5,3.121cd <small></small></h3>	<p class='l'>ke cid vaidharmyadṛṣṭānto nāstīty apy anuyuñjate //</p>
<h3 id='5,3.122ab'>5,3.122ab <small>(<a href='docExplore?doc_id=ŚV_5,3.122ab_5,3.124cd'>ŚV_5,3.122ab_5,3.124cd</a>)</small></h3>	<p class='l'>tadabhāvād avṛtteś ca nāsty atrāvasaras tava /</p>
<h3 id='5,3.122cd'>5,3.122cd <small></small></h3>	<p class='l'>vidhirūpapratijñāyām etad vaktuṃ hi śakyate //</p>
<h3 id='5,3.123ab'>5,3.123ab <small></small></h3>	<p class='l'>tatrāvastuvipakṣe 'pi prayogasya hi sambhavaḥ /</p>
<h3 id='5,3.123cd'>5,3.123cd <small></small></h3>	<p class='l'>yasminn anityatā nāsti kāryatāpi na vidyate //</p>
<h3 id='5,3.124ab'>5,3.124ab <small></small></h3>	<p class='l'>tasmin, yathā khapuṣpādāv iti śakyaṃ hi bhāṣitum /</p>
<h3 id='5,3.124cd'>5,3.124cd <small></small></h3>	<p class='l'>atra tv avastusādhyatvaṃ vastunaś ca vipakṣatā //</p>
<h3 id='5,3.125ab'>5,3.125ab <small>(<a href='docExplore?doc_id=ŚV_5,3.125ab_5,3.127cd'>ŚV_5,3.125ab_5,3.127cd</a>)</small></h3>	<p class='l'>tena syād vyatireko 'sya vācyaḥ, yaś cāpi darśayet /</p>
<h3 id='5,3.125cd'>5,3.125cd <small></small></h3>	<p class='l'>pratiṣedhadvayāt tena vidhir eva pradarśitaḥ //</p>
<h3 id='5,3.126ab'>5,3.126ab <small></small></h3>	<p class='l'>na ca śakyo vidhir vaktuṃ vastuny asati kena cit /</p>
<h3 id='5,3.126cd'>5,3.126cd <small></small></h3>	<p class='l'>evaṃ sthite ca sarvajñaniṣedhādāv iyaṃ gatiḥ //</p>
<h3 id='5,3.127ab'>5,3.127ab <small></small></h3>	<p class='l'>pratyakṣāder asāmarthyaṃ tadīyasyāsmadādivat /</p>
<h3 id='5,3.127cd'>5,3.127cd <small></small></h3>	<p class='l'>vaidharmyāsambhave 'py etadanye tv āhur adūṣaṇam //</p>
<h3 id='5,3.128ab'>5,3.128ab <small>(<a href='docExplore?doc_id=ŚV_5,3.128ab_5,3.130cd'>ŚV_5,3.128ab_5,3.130cd</a>)</small></h3>	<p class='l'>vinaiva tatprayogeṇa hetur aikāntiko yataḥ /</p>
<h3 id='5,3.128cd'>5,3.128cd <small></small></h3>	<p class='l'>sarvathā sadupāyānāṃ vādamārgaḥ pravartate //</p>
<h3 id='5,3.129ab'>5,3.129ab <small></small></h3>	<p class='l'>adhikāro 'nupāyatvān na vāde śūnyavādinaḥ /</p>
<h3 id='5,3.129cd'>5,3.129cd <small></small></h3>	<p class='l'>nanu sarvaṃ bhavatsiddhaṃ mayedaṃ sādhanaṃ kṛtam //</p>
<h3 id='5,3.130ab'>5,3.130ab <small></small></h3>	<p class='l'>kimarthaṃ tadasiddhyā tvaṃ vikalpyātrātthadūṣaṇam /</p>
<h3 id='5,3.130cd'>5,3.130cd <small></small></h3>	<p class='l'>vipralipsur ivāhaivaṃ kimarthaṃ nyāyavid bhavān //</p>
<h3 id='5,3.131ab'>5,3.131ab <small>(<a href='docExplore?doc_id=ŚV_5,3.131ab_5,3.133cd'>ŚV_5,3.131ab_5,3.133cd</a>)</small></h3>	<p class='l'>nāśrauṣīḥ sādhanatvaṃ kiṃ prasiddhasya dvayor api /</p>
<h3 id='5,3.131cd'>5,3.131cd <small></small></h3>	<p class='l'>yo 'pi tāvat parāsiddhaḥ svayaṃ siddho 'bhidhīyate //</p>
<h3 id='5,3.132ab'>5,3.132ab <small></small></h3>	<p class='l'>bhavet tatra pratīkāraḥ svato 'siddhe tu kā kriyā /</p>
<h3 id='5,3.132cd'>5,3.132cd <small></small></h3>	<p class='l'>taṃ sādhayan virundhyād dhi pūrvābhyupagataṃ naraḥ //</p>
<h3 id='5,3.133ab'>5,3.133ab <small></small></h3>	<p class='l'>asādhite tu sādhyo 'rtho na tena pratipadyate /</p>
<h3 id='5,3.133cd'>5,3.133cd <small></small></h3>	<p class='l'>parāsiddho na paryāptaḥ pareṣāṃ pratipattaye //</p>
<h3 id='5,3.134ab'>5,3.134ab <small>(<a href='docExplore?doc_id=ŚV_5,3.134ab_5,3.136cd'>ŚV_5,3.134ab_5,3.136cd</a>)</small></h3>	<p class='l'>tenāsādhanatā yuktā, svato 'siddhe tu kiṅkṛtā /</p>
<h3 id='5,3.134cd'>5,3.134cd <small></small></h3>	<p class='l'>dvayoḥ siddhasya hetutvaṃ nādṛṣṭāyopadiśyate //</p>
<h3 id='5,3.135ab'>5,3.135ab <small></small></h3>	<p class='l'>pratyeṣyanti svasiddhena sādhanena svayaṃ yataḥ /</p>
<h3 id='5,3.135cd'>5,3.135cd <small></small></h3>	<p class='l'>vadet katham asiddhaṃ cet, ityanenāpi kiṃ tava //</p>
<h3 id='5,3.136ab'>5,3.136ab <small></small></h3>	<p class='l'>gṛhītam agṛhītaṃ vā sādhyaṃ vā sādhanāpi vā /</p>
<h3 id='5,3.136cd'>5,3.136cd <small></small></h3>	<p class='l'>mayocyate cet tv asiddhaṃ kiṃ tvaṃ na pratipadyase //</p>
<h3 id='5,3.137ab'>5,3.137ab <small>(<a href='docExplore?doc_id=ŚV_5,3.137ab_5,3.140ab'>ŚV_5,3.137ab_5,3.140ab</a>)</small></h3>	<p class='l'>yatra syāt puruṣādhīnā buddhis tatredam ucyate /</p>
<h3 id='5,3.137cd'>5,3.137cd <small></small></h3>	<p class='l'>kuto 'sya pūrvavijñānam ityatretanna yujyate //</p>
<h3 id='5,3.138ab'>5,3.138ab <small></small></h3>	<p class='l'>yadi caivaṃ bhaved atra pratijñāmātra eva hi /</p>
<h3 id='5,3.138cd'>5,3.138cd <small></small></h3>	<p class='l'>maddoṣājñānamātreṇa pratipattir bhavet tava //</p>
<h3 id='5,3.139ab'>5,3.139ab <small></small></h3>	<p class='l'>yatas tu sādhanāpekṣā tenāsyaiva pramāṇatā /</p>
<h3 id='5,3.139cd'>5,3.139cd <small></small></h3>	<p class='l'>tatsmṛtyutpattimātre tu vākyavyāpāra iṣyate //</p>
<h3 id='5,3.140ab'>5,3.140ab <small></small></h3>	<p class='l'>tasmād yathaiva sādhyāṃśavyāptahetunidarśanāt /</p>
<h3 id='5,3.140cd'>5,3.140cd <small>(<a href='docExplore?doc_id=ŚV_5,3.140cd_5,3.143ab'>ŚV_5,3.140cd_5,3.143ab</a>)</small></h3>	<p class='l'>sādhyaṃ gṛhṇan na vaktāram apekṣeta tathā bhavān //</p>
<h3 id='5,3.141ab'>5,3.141ab <small></small></h3>	<p class='l'>yac cāpi bhavato jñānaṃ pratyakādiḥ kim atra te /</p>
<h3 id='5,3.141cd'>5,3.141cd <small></small></h3>	<p class='l'>matprasiddhāsti yuktir vā sādhyaṃ vātra yathecchasi //</p>
<h3 id='5,3.142ab'>5,3.142ab <small></small></h3>	<p class='l'>tasmān na viduṣām etaduttaṃ yujyate yataḥ /</p>
<h3 id='5,3.142cd'>5,3.142cd <small></small></h3>	<p class='l'>tava hetur asiddho 'yaṃ mama tena na sādhanam //</p>
<h3 id='5,3.143ab'>5,3.143ab <small></small></h3>	<p class='l'>satyaṃ yadi mamaivātra pratipattiḥ phalaṃ bhavet /</p>
<h3 id='5,3.143cd'>5,3.143cd <small>(<a href='docExplore?doc_id=ŚV_5,3.143cd_5,3.146ab'>ŚV_5,3.143cd_5,3.146ab</a>)</small></h3>	<p class='l'>tadā tvadaprasiddhe 'pi hetau māṃ prati hetutā //</p>
<h3 id='5,3.144ab'>5,3.144ab <small></small></h3>	<p class='l'>yadā tu jñānamātratvapratipattau bhavān mayā /</p>
<h3 id='5,3.144cd'>5,3.144cd <small></small></h3>	<p class='l'>pṛṣṭaḥ ko hetur atreti tadaivaṃ nopapadyate //</p>
<h3 id='5,3.145ab'>5,3.145ab <small></small></h3>	<p class='l'>svayaṃ na hy agṛhītena matprasiddhena vā bhavān /</p>
<h3 id='5,3.145cd'>5,3.145cd <small></small></h3>	<p class='l'>hetunā sādhyam etat tu pratipannaḥ kathañ cana //</p>
<h3 id='5,3.146ab'>5,3.146ab <small></small></h3>	<p class='l'>na ca vyāpriyate 'nyatra vacanaṃ prāśnikān prati /</p>
<h3 id='5,3.146cd'>5,3.146cd <small>(<a href='docExplore?doc_id=ŚV_5,3.146cd_5,3.149cd'>ŚV_5,3.146cd_5,3.149cd</a>)</small></h3>	<p class='l'>svaniścayāya yo hetus tasyaiva pratipādanāt //</p>
<h3 id='5,3.147ab'>5,3.147ab <small></small></h3>	<p class='l'>matprasiddhatvam etasya kutaś cāvagataṃ tvayā /</p>
<h3 id='5,3.147cd'>5,3.147cd <small></small></h3>	<p class='l'>kathaṃ cetthaṃ vivakṣā te svayam artham ajānataḥ //</p>
<h3 id='5,3.148ab'>5,3.148ab <small></small></h3>	<p class='l'>mayi jijñāsamāne 'pi buddhipūrvābhidhāyinaḥ /</p>
<h3 id='5,3.148cd'>5,3.148cd <small></small></h3>	<p class='l'>iti jñātvā ca vo vṛddhair bhāṣitobhayasiddhatā //</p>
<h3 id='5,3.149ab'>5,3.149ab <small></small></h3>	<p class='l'>tena yadvanmamaitena tvamadhitsasi hetunā /</p>
<h3 id='5,3.149cd'>5,3.149cd <small></small></h3>	<p class='l'>sādhyajñānam, tathaivāham ajñānaṃ tava dūṣaṇaiḥ //</p>
<h3 id='5,3.150ab'>5,3.150ab <small>(<a href='docExplore?doc_id=ŚV_5,3.150ab_5,3.152cd'>ŚV_5,3.150ab_5,3.152cd</a>)</small></h3>	<p class='l'>yathaiva ca bhavānīdṛk sādhyam uktvāsya sādhanam /</p>
<h3 id='5,3.150cd'>5,3.150cd <small></small></h3>	<p class='l'>sādhyānurūpam ajñātvā vihataḥ pratipādanāt //</p>
<h3 id='5,3.151ab'>5,3.151ab <small></small></h3>	<p class='l'>tathaiva pratipādyo 'pi tādṛksādhyabubhutsayā /</p>
<h3 id='5,3.151cd'>5,3.151cd <small></small></h3>	<p class='l'>manvānaḥ sādhanaṃ duṣṭaṃ tataḥ sādhyaṃ na budhyate //</p>
<h3 id='5,3.152ab'>5,3.152ab <small></small></h3>	<p class='l'>saṃvittyā sādhanaṃ matvā tatsadbhāve dṛḍhe sthite /</p>
<h3 id='5,3.152cd'>5,3.152cd <small></small></h3>	<p class='l'>sādhyasyāsambhavād eva tvaduktaṃ nāvabudhyate //</p>
<h3 id='5,3.153ab'>5,3.153ab <small>(<a href='docExplore?doc_id=ŚV_5,3.153ab_5,3.156ab'>ŚV_5,3.153ab_5,3.156ab</a>)</small></h3>	<p class='l'>tenāśeyaṃ na kartavyā mohād api mayerite /</p>
<h3 id='5,3.153cd'>5,3.153cd <small></small></h3>	<p class='l'>sādhane sādhanaṃ jñātvā para evāvabhotsyate //</p>
<h3 id='5,3.154ab'>5,3.154ab <small></small></h3>	<p class='l'>vispaṣṭaś cākṣapādokto virodho hetusādhyayoḥ /</p>
<h3 id='5,3.154cd'>5,3.154cd <small></small></h3>	<p class='l'>yamadṛṣṭvā parair uktam adūṣaṇam idaṃ kila //</p>
<h3 id='5,3.155ab'>5,3.155ab <small></small></h3>	<p class='l'>nanu lokaprasiddhena pūrvam etena hetunā /</p>
<h3 id='5,3.155cd'>5,3.155cd <small></small></h3>	<p class='l'>sādhyasiddhir mamāpy āsīt paramārtho 'sya nāstitā //</p>
<h3 id='5,3.156ab'>5,3.156ab <small></small></h3>	<p class='l'>yo 'dhunā paramārthena nāstītyevaṃ prakāśate /</p>
<h3 id='5,3.156cd'>5,3.156cd <small>(<a href='docExplore?doc_id=ŚV_5,3.156cd_5,3.159cd'>ŚV_5,3.156cd_5,3.159cd</a>)</small></h3>	<p class='l'>kathaṃ pūrvam asāv āsīd asaṃścet sādhanaṃ katham //</p>
<h3 id='5,3.157ab'>5,3.157ab <small></small></h3>	<p class='l'>sādhanaṃ ced avaśyaṃ ca paramārthāstitā bhavet /</p>
<h3 id='5,3.157cd'>5,3.157cd <small></small></h3>	<p class='l'>siddhir nāparamārthena paramārthasya yujyate //</p>
<h3 id='5,3.158ab'>5,3.158ab <small></small></h3>	<p class='l'>na dṛṣṭā śaśaśṛṅgādeḥ samyagjñānādihetutā /</p>
<h3 id='5,3.158cd'>5,3.158cd <small></small></h3>	<p class='l'>bāṣpādināpy adhūmena mithyā vahnyādibodhanam //</p>
<h3 id='5,3.159ab'>5,3.159ab <small></small></h3>	<p class='l'>tasmād asatyahetor yā paramārthe matis tava /</p>
<h3 id='5,3.159cd'>5,3.159cd <small></small></h3>	<p class='l'>sāpy asatyā na satyaṃ hi satyābhāsena gamyate //</p>
<h3 id='5,3.160ab'>5,3.160ab <small>(<a href='docExplore?doc_id=ŚV_5,3.160ab_5,3.162cd'>ŚV_5,3.160ab_5,3.162cd</a>)</small></h3>	<p class='l'>ye 'pi rekhādayo dṛṣṭā varṇānāṃ pratipādakāḥ /</p>
<h3 id='5,3.160cd'>5,3.160cd <small></small></h3>	<p class='l'>na te svenāpi rūpeṇa paramārthatvavarjitāḥ //</p>
<h3 id='5,3.161ab'>5,3.161ab <small></small></h3>	<p class='l'>varṇātmanā na satyāś cet, sarvabhāveṣv ayaṃ vidhiḥ /</p>
<h3 id='5,3.161cd'>5,3.161cd <small></small></h3>	<p class='l'>padārthāntararūpeṇa na satyaṃ kiñ cid iṣyate //</p>
<h3 id='5,3.162ab'>5,3.162ab <small></small></h3>	<p class='l'>svarūpe vidyamāne tu yad apy evaṃ prakāśate /</p>
<h3 id='5,3.162cd'>5,3.162cd <small></small></h3>	<p class='l'>svarūpābhāvakḷptau tu na satyaṃ nāpy asatyatā //</p>
<h3 id='5,3.163ab'>5,3.163ab <small>(<a href='docExplore?doc_id=ŚV_5,3.163ab_5,3.165cd'>ŚV_5,3.163ab_5,3.165cd</a>)</small></h3>	<p class='l'>hetvādīnāṃ tu bhavataḥ svarūpeṇāpy asatyatā /</p>
<h3 id='5,3.163cd'>5,3.163cd <small></small></h3>	<p class='l'>tena bāṣpādivat teṣām upāyatvam, na lekhyavat //</p>
<h3 id='5,3.164ab'>5,3.164ab <small></small></h3>	<p class='l'>upāyānāṃ svarūpaṃ hi saṃvṛttyātmakam eva naḥ /</p>
<h3 id='5,3.164cd'>5,3.164cd <small></small></h3>	<p class='l'>tathā ca satyateṣṭaiva svarūpāsatyatā katham //</p>
<h3 id='5,3.165ab'>5,3.165ab <small></small></h3>	<p class='l'>saṃvṛtyā yat svarūpaṃ hi tadvāṅmātranibandhanam /</p>
<h3 id='5,3.165cd'>5,3.165cd <small></small></h3>	<p class='l'>hetutvaṃ paramārthasya pratipattuṃ na śaknuyāt //</p>
<h3 id='5,3.166ab'>5,3.166ab <small>(<a href='docExplore?doc_id=ŚV_5,3.166ab_5,3.168cd'>ŚV_5,3.166ab_5,3.168cd</a>)</small></h3>	<p class='l'>paramāthāc ca lokasya na bhede hetur asti te /</p>
<h3 id='5,3.166cd'>5,3.166cd <small></small></h3>	<p class='l'>laukikopāyagamyasya kena syāt paramārthatā //</p>
<h3 id='5,3.167ab'>5,3.167ab <small></small></h3>	<p class='l'>nanv asty api bāhye 'rthe buddhyārūḍhe na sidhyati /</p>
<h3 id='5,3.167cd'>5,3.167cd <small></small></h3>	<p class='l'>vāsanāśabdabhedotthavikalpapravibhāgataḥ //</p>
<h3 id='5,3.168ab'>5,3.168ab <small></small></h3>	<p class='l'>nyāyavidbhir idaṃ coktaṃ dharmādau buddhim āśrite /</p>
<h3 id='5,3.168cd'>5,3.168cd <small></small></h3>	<p class='l'>vyavahāro 'numānādeḥ kalpyate na bahiḥsthite //</p>
<h3 id='5,3.169ab'>5,3.169ab <small>(<a href='docExplore?doc_id=ŚV_5,3.169ab_5,3.172ab'>ŚV_5,3.169ab_5,3.172ab</a>)</small></h3>	<p class='l'>astīdaṃ vacanaṃ teṣām idaṃ tatra parīkṣyatām /</p>
<h3 id='5,3.169cd'>5,3.169cd <small></small></h3>	<p class='l'>bhedo 'sataḥ kathaṃ hi syād buddhiśabdayoḥ //</p>
<h3 id='5,3.170ab'>5,3.170ab <small></small></h3>	<p class='l'>nirvastuke kathañ cin nu prasavo buddhiśabdayoḥ /</p>
<h3 id='5,3.170cd'>5,3.170cd <small></small></h3>	<p class='l'>śabdabhedo 'pi bhavatas tadabhāvān na sidhyati //</p>
<h3 id='5,3.171ab'>5,3.171ab <small></small></h3>	<p class='l'>yadi vā vidyamāno 'pi bhedo buddhiprakalpitaḥ /</p>
<h3 id='5,3.171cd'>5,3.171cd <small></small></h3>	<p class='l'>sādhyasādhanadharmāder vyavahārāya kalpyate //</p>
<h3 id='5,3.172ab'>5,3.172ab <small></small></h3>	<p class='l'>tato bhavatprayukte 'smin sādhane yāvad ucyate /</p>
<h3 id='5,3.172cd'>5,3.172cd <small>(<a href='docExplore?doc_id=ŚV_5,3.172cd_5,3.175ab'>ŚV_5,3.172cd_5,3.175ab</a>)</small></h3>	<p class='l'>sarvatrotpadyate buddhir iti dūṣaṇatā bhavet //</p>
<h3 id='5,3.173ab'>5,3.173ab <small></small></h3>	<p class='l'>yaś ca mantras tv ayokto 'yaṃ dharmyādau buddhim āśrite /</p>
<h3 id='5,3.173cd'>5,3.173cd <small></small></h3>	<p class='l'>na bāhyāpekṣayā sa syād asiddhyādau mayerite //</p>
<h3 id='5,3.174ab'>5,3.174ab <small></small></h3>	<p class='l'>buddhiprakḷptisidhiś ca bhavatāṃ vyavahāriṇam /</p>
<h3 id='5,3.174cd'>5,3.174cd <small></small></h3>	<p class='l'>maduktaṃ dūṣaṇaṃ siddhaṃ tvaduktaṃ tu na sādhanam //</p>
<h3 id='5,3.175ab'>5,3.175ab <small></small></h3>	<p class='l'>bāhyārthavyavahāritvāj jñānotpāde sthite 'pi naḥ /</p>
<h3 id='5,3.175cd'>5,3.175cd <small>(<a href='docExplore?doc_id=ŚV_5,3.175cd_5,3.178cd'>ŚV_5,3.175cd_5,3.178cd</a>)</small></h3>	<p class='l'>kathañ cin na hi kalpyeta vyavahāro 'rthavarjitaḥ //</p>
<h3 id='5,3.176ab'>5,3.176ab <small></small></h3>	<p class='l'>nanu yadvanmayā hetur neṣyate dūṣaṇaṃ tathā /</p>
<h3 id='5,3.176cd'>5,3.176cd <small></small></h3>	<p class='l'>tena me dūṣaṇābhāvād aduṣṭaṃ sādhanaṃ bhavet //</p>
<h3 id='5,3.177ab'>5,3.177ab <small></small></h3>	<p class='l'>nedānīṃ dūṣaṇaiḥ kāryam, sādhanābhāvato yadi /</p>
<h3 id='5,3.177cd'>5,3.177cd <small></small></h3>	<p class='l'>tvayaivāsmadabhipretā svapakṣāsiddhir āśritā //</p>
<h3 id='5,3.178ab'>5,3.178ab <small></small></h3>	<p class='l'>na cāsti vāsanābhedo nimittāsambhavāt tava /</p>
<h3 id='5,3.178cd'>5,3.178cd <small></small></h3>	<p class='l'>jñānabhedo nimittaṃ cet, tasya bhedaḥ kathaṃ punaḥ //</p>
<h3 id='5,3.179ab'>5,3.179ab <small>(<a href='docExplore?doc_id=ŚV_5,3.179ab_5,3.181cd'>ŚV_5,3.179ab_5,3.181cd</a>)</small></h3>	<p class='l'>vāsanābhedataś cet syāt, prāptam anyonyasaṃśrayam /</p>
<h3 id='5,3.179cd'>5,3.179cd <small></small></h3>	<p class='l'>svacchasya jñānarūpasya na hi bhedaḥ svato 'sti te //</p>
<h3 id='5,3.180ab'>5,3.180ab <small></small></h3>	<p class='l'>pramāṇaṃ vāsanāstitve bhede vāpi na vidyate /</p>
<h3 id='5,3.180cd'>5,3.180cd <small></small></h3>	<p class='l'>kuryād grāhakabhedaṃ sā grāhyabhedas tu kiṅkutaḥ //</p>
<h3 id='5,3.181ab'>5,3.181ab <small></small></h3>	<p class='l'>saṃvittyā jāyamānā hi smṛtimātraṃ karoty asau /</p>
<h3 id='5,3.181cd'>5,3.181cd <small></small></h3>	<p class='l'>kṣaṇikeṣu ca cit teṣu vināśe ca niranvaye //</p>
<h3 id='5,3.182ab'>5,3.182ab <small>(<a href='docExplore?doc_id=ŚV_5,3.182ab_5,3.185ab'>ŚV_5,3.182ab_5,3.185ab</a>)</small></h3>	<p class='l'>vāsyavāsakayoś caivam asāhityān na vāsanā /</p>
<h3 id='5,3.182cd'>5,3.182cd <small></small></h3>	<p class='l'>pūrvakṣaṇair anutpanno vāsyate nottaraḥ kṣaṇaḥ //</p>
<h3 id='5,3.183ab'>5,3.183ab <small></small></h3>	<p class='l'>uttareṇa vinaṣṭatvān na ca pūrvasya vāsanā /</p>
<h3 id='5,3.183cd'>5,3.183cd <small></small></h3>	<p class='l'>sāhitye 'pi tayor naiva sambandho 'stīty avāsanā //</p>
<h3 id='5,3.184ab'>5,3.184ab <small></small></h3>	<p class='l'>kṣaṇikatvād dvyasyāpi vyāpāro na parasparam /</p>
<h3 id='5,3.184cd'>5,3.184cd <small></small></h3>	<p class='l'>vinaśyac ca kathaṃ vastu vāsyate 'nyena naśyatā //</p>
<h3 id='5,3.185ab'>5,3.185ab <small></small></h3>	<p class='l'>avasthitā hi vāsyante bhāvābhāvair avasthitaiḥ /</p>
<h3 id='5,3.185cd'>5,3.185cd <small>(<a href='docExplore?doc_id=ŚV_5,3.185cd_5,3.188ab'>ŚV_5,3.185cd_5,3.188ab</a>)</small></h3>	<p class='l'>avasthito hi pūrvasmād bhidyate nottaro yadi //</p>
<h3 id='5,3.186ab'>5,3.186ab <small></small></h3>	<p class='l'>pūrvavad vāsanā tatra na syād evāviśeṣataḥ /</p>
<h3 id='5,3.186cd'>5,3.186cd <small></small></h3>	<p class='l'>bhaṅgure pūrvasādṛśyād bhinnatvāc cāsti vāsanā //</p>
<h3 id='5,3.187ab'>5,3.187ab <small></small></h3>	<p class='l'>naitad asty anurūpaṃ tu kṣaṇikatve dhiyāṃ tava /</p>
<h3 id='5,3.187cd'>5,3.187cd <small></small></h3>	<p class='l'>pūrvajñānaṃ tv anutpannaṃ kāryaṃ nārabhate kvacit //</p>
<h3 id='5,3.188ab'>5,3.188ab <small></small></h3>	<p class='l'>na vinaṣṭaṃ, na tasyāsti niṣpannasya kṣaṇaṃ sthitiḥ /</p>
<h3 id='5,3.188cd'>5,3.188cd <small>(<a href='docExplore?doc_id=ŚV_5,3.188cd_5,3.191ab'>ŚV_5,3.188cd_5,3.191ab</a>)</small></h3>	<p class='l'>tenotpannavinaṣṭatvān nāsty ārambhakṣaṇo 'pi hi //</p>
<h3 id='5,3.189ab'>5,3.189ab <small></small></h3>	<p class='l'>niranvayavinaṣṭatvād ānurūpyaṃ kutaḥ punaḥ /</p>
<h3 id='5,3.189cd'>5,3.189cd <small></small></h3>	<p class='l'>na tadīyosti kaś cic ca dharma uttarabuddhiṣu //</p>
<h3 id='5,3.190ab'>5,3.190ab <small></small></h3>	<p class='l'>samānadharmatāṃ muktvā nānurūpyaṃ ca vidyate /</p>
<h3 id='5,3.190cd'>5,3.190cd <small></small></h3>	<p class='l'>yadi syād ānurūpyāc ca vāsanā godhiyo yadā //</p>
<h3 id='5,3.191ab'>5,3.191ab <small></small></h3>	<p class='l'>hastibuddhir bhavet tatra vailakṣaṇyān na vāsanā /</p>
<h3 id='5,3.191cd'>5,3.191cd <small>(<a href='docExplore?doc_id=ŚV_5,3.191cd_5,3.194ab'>ŚV_5,3.191cd_5,3.194ab</a>)</small></h3>	<p class='l'>tataḥ paraṃ ca gojñānaṃ nirmūlatvān na sambhavet //</p>
<h3 id='5,3.192ab'>5,3.192ab <small></small></h3>	<p class='l'>sarvaṃ vilakṣaṇaṃ jñānaṃ na syād eva vilakṣaṇāt /</p>
<h3 id='5,3.192cd'>5,3.192cd <small></small></h3>	<p class='l'>bāhyārthānugrahābhāvāt pārārthyenāvaśīkṛtāḥ //</p>
<h3 id='5,3.193ab'>5,3.193ab <small></small></h3>	<p class='l'>niranvayavināśinyaḥ kuryuḥ kāryaṃ kathaṃ kramāt /</p>
<h3 id='5,3.193cd'>5,3.193cd <small></small></h3>	<p class='l'>vināśe kāraṇasyeṣṭaḥ kāryārambhaś ca nānyathā //</p>
<h3 id='5,3.194ab'>5,3.194ab <small></small></h3>	<p class='l'>tataiva jñānanāśena vinaṣṭāḥ sarvavāsanāḥ /</p>
<h3 id='5,3.194cd'>5,3.194cd <small>(<a href='docExplore?doc_id=ŚV_5,3.194cd_5,3.197ab'>ŚV_5,3.194cd_5,3.197ab</a>)</small></h3>	<p class='l'>tena sarvābhya etābhyaḥ sarvākāraṃ yadutthitam //</p>
<h3 id='5,3.195ab'>5,3.195ab <small></small></h3>	<p class='l'>jñānam ekakṣaṇenaiva vināśaṃ gantum arhati /</p>
<h3 id='5,3.195cd'>5,3.195cd <small></small></h3>	<p class='l'>yady āśrayavināśe 'pi śaktyanāśo 'bhyupeyate //</p>
<h3 id='5,3.196ab'>5,3.196ab <small></small></h3>	<p class='l'>kṣaṇikatvaṃ ca hīyeta na cārambho 'nyathā bhavet /</p>
<h3 id='5,3.196cd'>5,3.196cd <small></small></h3>	<p class='l'>vāsanānāṃ pravāho 'pi yadi jñānapravāhavat //</p>
<h3 id='5,3.197ab'>5,3.197ab <small></small></h3>	<p class='l'>vāsanātas tato jñānaṃ na syāt tasmāc ca vāsanā /</p>
<h3 id='5,3.197cd'>5,3.197cd <small>(<a href='docExplore?doc_id=ŚV_5,3.197cd_5,3.202cd'>ŚV_5,3.197cd_5,3.202cd</a>)</small></h3>	<p class='l'>kuryātāṃ tulyam evaite nānyonyaṃ tu kadā cana //</p>
<h3 id='5,3.198ab'>5,3.198ab <small></small></h3>	<p class='l'>nānyo vilakṣaṇo hetur yenānyādṛk phalaṃ bhavet /</p>
<h3 id='5,3.198cd'>5,3.198cd <small></small></h3>	<p class='l'>tasmāt saṃvṛtisatyaiṣā kalpitā nāsti tattvataḥ //</p>
<h3 id='5,3.199ab'>5,3.199ab <small></small></h3>	<p class='l'>na cedṛśena bhavena kāryam utpadyate kva cit /</p>
<h3 id='5,3.199cd'>5,3.199cd <small></small></h3>	<p class='l'>yasya tv avasthito jñātā jñānābhyāsena yujyate //</p>
<h3 id='5,3.200ab'>5,3.200ab <small></small></h3>	<p class='l'>sa tasya vāsanādhāro vāsanāpi sa eva vā /</p>
<h3 id='5,3.200cd'>5,3.200cd <small></small></h3>	<p class='l'>kusume bījapūrāder yallākṣādyupasicyate /</p>
<h3 id='5,3.200ef'>5,3.200ef <small></small></h3>	<p class='l'>tadrūpasyaiva saṃkrāntiḥ phale tasya, ity avāsanā //</p>
<h3 id='5,3.201ab'>5,3.201ab <small></small></h3>	<p class='l'>yuktyānupetām asatīṃ prakalpya yadvāsanām arthanirākriyeyam //</p>
<h3 id='5,3.202cd'>5,3.202cd <small></small></h3>	<p class='l'>āsthānivṛttyarthamavādi bauddhair grāhaṃ gatās tatra kathañ cid anye //</p>
<h2 id='5,4'>5,4</h2>
<p>&lt;śunyavāda (SNV)&gt;</p>
<h3 id='5,4.1ab'>5,4.1ab <small>(<a href='docExplore?doc_id=ŚV_5,4.1ab_5,4.3cd'>ŚV_5,4.1ab_5,4.3cd</a>)</small></h3>	<p class='l'>evam ukte 'numānasya jñānam āśritya dūṣaṇe /</p>
<h3 id='5,4.1cd'>5,4.1cd <small></small></h3>	<p class='l'>jñānapravṛttyaśaktyā tu paraḥ pratyavatiṣṭhate //</p>
<h3 id='5,4.2ab'>5,4.2ab <small></small></h3>	<p class='l'>yat tāvanmanyamānena pratyakṣaṃ bhavatocyate /</p>
<h3 id='5,4.2cd'>5,4.2cd <small></small></h3>	<p class='l'>dūṣaṇaṃ tadvirodhādi tadidānīṃ parīkṣyatām //</p>
<h3 id='5,4.3ab'>5,4.3ab <small></small></h3>	<p class='l'>pravartituṃ hi kiṃ śaktaṃ stambhādyarthe bahiḥ sthite /</p>
<h3 id='5,4.3cd'>5,4.3cd <small></small></h3>	<p class='l'>atha vātmāṃśa evaitat grāhye kṣīṇaṃ na vastuni //</p>
<h3 id='5,4.4ab'>5,4.4ab <small>(<a href='docExplore?doc_id=ŚV_5,4.4ab_5,4.7ab'>ŚV_5,4.4ab_5,4.7ab</a>)</small></h3>	<p class='l'>tad yady etena bāhyo 'rtho gṛhyate dūṣaṇaṃ tataḥ /</p>
<h3 id='5,4.4cd'>5,4.4cd <small></small></h3>	<p class='l'>tvaduktaṃ sarvam ātmāṃśe grāhye tannopapadyate //</p>
<h3 id='5,4.5ab'>5,4.5ab <small></small></h3>	<p class='l'>tatra tāvad idaṃ siddhaṃ sarvaprāṇabhṛtām api /</p>
<h3 id='5,4.5cd'>5,4.5cd <small></small></h3>	<p class='l'>grāhyataṃ nīlapītādidīrghādyākāravastunaḥ //</p>
<h3 id='5,4.6ab'>5,4.6ab <small></small></h3>	<p class='l'>na cāpy ākārabhedena jñānajñeyāvadhāraṇā /</p>
<h3 id='5,4.6cd'>5,4.6cd <small></small></h3>	<p class='l'>na cānyataradharmatvaṃ vispaṣṭaṃ tatra gṛhyate //</p>
<h3 id='5,4.7ab'>5,4.7ab <small></small></h3>	<p class='l'>gṛhyamāṇasya cāstitvaṃ nāgrāhyasyāpramāṇakam /</p>
<h3 id='5,4.7cd'>5,4.7cd <small>(<a href='docExplore?doc_id=ŚV_5,4.7cd_5,4.10ab'>ŚV_5,4.7cd_5,4.10ab</a>)</small></h3>	<p class='l'>tasmād ākāravad vastu grāhyatvād vidyate dhruvam //</p>
<h3 id='5,4.8ab'>5,4.8ab <small></small></h3>	<p class='l'>ataḥ parīkṣamāṇānāṃ jñānam ākāravad yadi /</p>
<h3 id='5,4.8cd'>5,4.8cd <small></small></h3>	<p class='l'>tanmātre ca pramā kṣīṇā tato nāsty arthakalpanā //</p>
<h3 id='5,4.9ab'>5,4.9ab <small></small></h3>	<p class='l'>yadi vākāravattā syād bāhyasyaiveha vastunaḥ /</p>
<h3 id='5,4.9cd'>5,4.9cd <small></small></h3>	<p class='l'>tad asti gṛhyamāṇatvāt tatsiddhaivāsti dhīr api //</p>
<h3 id='5,4.10ab'>5,4.10ab <small></small></h3>	<p class='l'>kiṃ tāvad atra yuktaṃ syāj jñānam ākāravat, kutaḥ /</p>
<h3 id='5,4.10cd'>5,4.10cd <small>(<a href='docExplore?doc_id=ŚV_5,4.10cd_5,4.13ab'>ŚV_5,4.10cd_5,4.13ab</a>)</small></h3>	<p class='l'>ekam ākāravad vastu grāhyam ity adhyagīṣmahi //</p>
<h3 id='5,4.11ab'>5,4.11ab <small></small></h3>	<p class='l'>tad yady ākāravānartho bāhyaḥ kalpyate tasya ca /</p>
<h3 id='5,4.11cd'>5,4.11cd <small></small></h3>	<p class='l'>grāhyatvam anyathā na syād iti grāhakakalpanā //</p>
<h3 id='5,4.12ab'>5,4.12ab <small></small></h3>	<p class='l'>tenākāravataḥ kḷptād grāhyād ākāravarjitam /</p>
<h3 id='5,4.12cd'>5,4.12cd <small></small></h3>	<p class='l'>vastvantaraṃ prakalpyaṃ syād grāhakaṃ niṣpramāṇakam //</p>
<h3 id='5,4.13ab'>5,4.13ab <small></small></h3>	<p class='l'>tasyākalpanam icchaṃś ced arthe grāhakatāṃ vadeḥ /</p>
<h3 id='5,4.13cd'>5,4.13cd <small>(<a href='docExplore?doc_id=ŚV_5,4.13cd_5,4.16ab'>ŚV_5,4.13cd_5,4.16ab</a>)</small></h3>	<p class='l'>saṃjñāmātre visaṃvadaḥ sidddhā tv ekārthakalpanā //</p>
<h3 id='5,4.14ab'>5,4.14ab <small></small></h3>	<p class='l'>grāhyagrāhakayor aikyaṃ sarvathā pratipādyate /</p>
<h3 id='5,4.14cd'>5,4.14cd <small></small></h3>	<p class='l'>bāhyābhyantararūpaś ca parikalpyo mṛṣeṣyate //</p>
<h3 id='5,4.15ab'>5,4.15ab <small></small></h3>	<p class='l'>matpakṣe yady api svaccho jñānātmā paramārthataḥ /</p>
<h3 id='5,4.15cd'>5,4.15cd <small></small></h3>	<p class='l'>tathāpy anādau saṃsāre pūrvajñānaprasūtibhiḥ //</p>
<h3 id='5,4.16ab'>5,4.16ab <small></small></h3>	<p class='l'>citrābhiś citrahetutvād vāsanābhir upaplavāt /</p>
<h3 id='5,4.16cd'>5,4.16cd <small>(<a href='docExplore?doc_id=ŚV_5,4.16cd_5,4.19cd'>ŚV_5,4.16cd_5,4.19cd</a>)</small></h3>	<p class='l'>svānurūpyeṇa nīlādi grāhyagrāhakarūṣitam //</p>
<h3 id='5,4.17ab'>5,4.17ab <small></small></h3>	<p class='l'>pravibhaktam ivotpannaṃ nānyam artham apekṣate /</p>
<h3 id='5,4.17cd'>5,4.17cd <small></small></h3>	<p class='l'>anyonyahetutā caiva jñānaśaktyor anādikā //</p>
<h3 id='5,4.18ab'>5,4.18ab <small></small></h3>	<p class='l'>anekakalpanāyāś ca jyāyasī hy ekakalpanā /</p>
<h3 id='5,4.18cd'>5,4.18cd <small></small></h3>	<p class='l'>śaktimātrasya bhedaś ca vastubhedād viśiṣyate //</p>
<h3 id='5,4.19ab'>5,4.19ab <small></small></h3>	<p class='l'>tasmād ubhayasiddhatvāj jñānasyākārakalpanā /</p>
<h3 id='5,4.19cd'>5,4.19cd <small></small></h3>	<p class='l'>jyāyasī, bhavatas tv arthaṃ kalpayitvā bhaved iyam //</p>
<h3 id='5,4.20ab'>5,4.20ab <small>(<a href='docExplore?doc_id=ŚV_5,4.20ab_5,4.22cd'>ŚV_5,4.20ab_5,4.22cd</a>)</small></h3>	<p class='l'>tadasiddhāvaśaktatvāt, tenaivaṃ viprakṛṣṭatā /</p>
<h3 id='5,4.20cd'>5,4.20cd <small></small></h3>	<p class='l'>pratyāsannaṃ ca, sambaddhaṃ grāhyaṃ mama bhaviṣyati //</p>
<h3 id='5,4.21ab'>5,4.21ab <small></small></h3>	<p class='l'>itaś cākāravajjñānam, yasmāt tadvat prakāśakam /</p>
<h3 id='5,4.21cd'>5,4.21cd <small></small></h3>	<p class='l'>svayamprakāśahīnasya bāhyasyopāsanaṃ matam //</p>
<h3 id='5,4.22ab'>5,4.22ab <small></small></h3>	<p class='l'>na cāgrhīte jñānākhye prakāśyo 'rtho 'vadhāryate /</p>
<h3 id='5,4.22cd'>5,4.22cd <small></small></h3>	<p class='l'>tadadhīnaprakāśatvād dīpābhāse yathā ghaṭaḥ //</p>
<h3 id='5,4.23ab'>5,4.23ab <small>(<a href='docExplore?doc_id=ŚV_5,4.23ab_5,4.25cd'>ŚV_5,4.23ab_5,4.25cd</a>)</small></h3>	<p class='l'>utpanneṣv api cārtheṣu prakāśābhāvataḥ kva cit /</p>
<h3 id='5,4.23cd'>5,4.23cd <small></small></h3>	<p class='l'>pratibandhakayogād vā saṃvittir nopajāyate //</p>
<h3 id='5,4.24ab'>5,4.24ab <small></small></h3>	<p class='l'>jñānasyotpadyamānasya pratibandho na kaś cana /</p>
<h3 id='5,4.24cd'>5,4.24cd <small></small></h3>	<p class='l'>na cāprakāśarūpatvaṃ yenāsyāgrahaṇaṃ bhavet //</p>
<h3 id='5,4.25ab'>5,4.25ab <small></small></h3>	<p class='l'>prāk cārthagrahaṇādiṣṭā tasyotpattis tadaiva ca /</p>
<h3 id='5,4.25cd'>5,4.25cd <small></small></h3>	<p class='l'>saṃvedanaṃ bhaved asya, na cet kālāntare 'pi na //</p>
<h3 id='5,4.26ab'>5,4.26ab <small>(<a href='docExplore?doc_id=ŚV_5,4.26ab_5,4.28cd'>ŚV_5,4.26ab_5,4.28cd</a>)</small></h3>	<p class='l'>kiṃ hi tasya bhaved ūrdhvaṃ prāk ca nāsīn na yena tat /</p>
<h3 id='5,4.26cd'>5,4.26cd <small></small></h3>	<p class='l'>pūrvaṃ gṛhītaṃ paścāt ca gṛhītam iti bhāṣyate  //</p>
<h3 id='5,4.27ab'>5,4.27ab <small></small></h3>	<p class='l'>jñānāntarasya cotpattiṃ prakāśo na pratīkṣate /</p>
<h3 id='5,4.27cd'>5,4.27cd <small></small></h3>	<p class='l'>tasya tasyāpi cānyena saṃvittāvasthitir bhavet //</p>
<h3 id='5,4.28ab'>5,4.28ab <small></small></h3>	<p class='l'>jñānapṛṣṭena yo 'py ūrdhvam arthābhāve 'pi /</p>
<h3 id='5,4.28cd'>5,4.28cd <small></small></h3>	<p class='l'>parāmarśo 'rthorūpasya sa kathaṃ vopapadyate //</p>
<h3 id='5,4.29ab'>5,4.29ab <small>(<a href='docExplore?doc_id=ŚV_5,4.29ab_5,4.32ab'>ŚV_5,4.29ab_5,4.32ab</a>)</small></h3>	<p class='l'>tadrūpamārthamālikhya yadi dhīrnopajāyate /</p>
<h3 id='5,4.29cd'>5,4.29cd <small></small></h3>	<p class='l'>bhūtakāle ca yadyarthas tatpūrvaṃ nopalakṣitaḥ //</p>
<h3 id='5,4.30ab'>5,4.30ab <small></small></h3>	<p class='l'>vaktāraś cāpi dṛśyante varttamānārthabuddhiṣu /</p>
<h3 id='5,4.30cd'>5,4.30cd <small></small></h3>	<p class='l'>nīlo 'rtho 'yaṃ yato me 'tra tadrūpā jāyate matiḥ //</p>
<h3 id='5,4.31ab'>5,4.31ab <small></small></h3>	<p class='l'>tasmāt pūrvagṛhītāsu buddhiṣv arthopalmbhanam /</p>
<h3 id='5,4.31cd'>5,4.31cd <small></small></h3>	<p class='l'>na copalabdhir astīhi nirākārāsu buddhiṣu //</p>
<h3 id='5,4.32ab'>5,4.32ab <small></small></h3>	<p class='l'>vivekabuddhyabhāvāc ca, sākārasya ca darśanāt /</p>
<h3 id='5,4.32cd'>5,4.32cd <small>(<a href='docExplore?doc_id=ŚV_5,4.32cd_5,4.35cd'>ŚV_5,4.32cd_5,4.35cd</a>)</small></h3>	<p class='l'>ākāravattayā bodho jñānasyaiva prasajyate //</p>
<h3 id='5,4.33ab'>5,4.33ab <small></small></h3>	<p class='l'>na hy evaṃ kalpanā śakyā nirākārād ito matiḥ /</p>
<h3 id='5,4.33cd'>5,4.33cd <small></small></h3>	<p class='l'>gṛhyate 'rthas tataḥ paścāt sākāraḥ sampratīyate //</p>
<h3 id='5,4.34ab'>5,4.34ab <small></small></h3>	<p class='l'>ākāravattvabhedo hi jñātvā śakyeta bhāṣitum /</p>
<h3 id='5,4.34cd'>5,4.34cd <small></small></h3>	<p class='l'>prāgbuddhigrahaṇād arthe saṃvittir neti sādhitam //</p>
<h3 id='5,4.35ab'>5,4.35ab <small></small></h3>	<p class='l'>na cārthākāra evāyaṃ jñānārūḍhaḥ pratīyate /</p>
<h3 id='5,4.35cd'>5,4.35cd <small></small></h3>	<p class='l'>na hi so 'ntaḥpraveśāya paryāpto nārthahānaye //</p>
<h3 id='5,4.36ab'>5,4.36ab <small>(<a href='docExplore?doc_id=ŚV_5,4.36ab_5,4.38cd'>ŚV_5,4.36ab_5,4.38cd</a>)</small></h3>	<p class='l'>itthambhāve pramāṇaṃ ca tasya vaktuṃ na śakyate /</p>
<h3 id='5,4.36cd'>5,4.36cd <small></small></h3>	<p class='l'>tadīyapratibimbatvam etasmād eva neṣyate //</p>
<h3 id='5,4.37ab'>5,4.37ab <small></small></h3>	<p class='l'>niścandre bimbarūpaṃ hi dṛṣṭaṃ yena divā jalam /</p>
<h3 id='5,4.37cd'>5,4.37cd <small></small></h3>	<p class='l'>sa rātrau khe ca taṃ dṛṣṭvā jānāti pratibimbatām //</p>
<h3 id='5,4.38ab'>5,4.38ab <small></small></h3>	<p class='l'>vijñāne na kadā cit tu prāṅ nirākāradarśanam /</p>
<h3 id='5,4.38cd'>5,4.38cd <small></small></h3>	<p class='l'>bāhye vākāravattādhīr yenaivaṃ kalpanā bhavet //</p>
<h3 id='5,4.39ab'>5,4.39ab <small>(<a href='docExplore?doc_id=ŚV_5,4.39ab_5,4.42ab'>ŚV_5,4.39ab_5,4.42ab</a>)</small></h3>	<p class='l'>śabdagandharasānāṃ ca kīdṛśī pratibimbatā /</p>
<h3 id='5,4.39cd'>5,4.39cd <small></small></h3>	<p class='l'>jñāne ca gṛhyamāṇasya kathaṃ syād arthadharmatā //</p>
<h3 id='5,4.40ab'>5,4.40ab <small></small></h3>	<p class='l'>bāhyābhyantaradeśatvān na cārthajñānayor mithaḥ /</p>
<h3 id='5,4.40cd'>5,4.40cd <small></small></h3>	<p class='l'>samparko 'sti yato mohādavivekamatir bhavet //</p>
<h3 id='5,4.41ab'>5,4.41ab <small></small></h3>	<p class='l'>asammūḍhasya cādṛṣṭe na sammohaprakalpanā /</p>
<h3 id='5,4.41cd'>5,4.41cd <small></small></h3>	<p class='l'>kalpyamāne 'tha vāpy evaṃ tad dvayor avatiṣṭhate //</p>
<h3 id='5,4.42ab'>5,4.42ab <small></small></h3>	<p class='l'>saṃsargadhama ākāras tasmād eva na yujyate /</p>
<h3 id='5,4.42cd'>5,4.42cd <small>(<a href='docExplore?doc_id=ŚV_5,4.42cd_5,4.45cd'>ŚV_5,4.42cd_5,4.45cd</a>)</small></h3>	<p class='l'>deśabhedād asaṃsargaḥ, mūrāmūrtatayā tathā //</p>
<h3 id='5,4.43ab'>5,4.43ab <small></small></h3>	<p class='l'>tailokyena prasaṅgāc ca saṃsargo naikakālatā /</p>
<h3 id='5,4.43cd'>5,4.43cd <small></small></h3>	<p class='l'>na cāpy ārjavataḥ sthānaṃ jñāne nārthasya vidyate //</p>
<h3 id='5,4.44ab'>5,4.44ab <small></small></h3>	<p class='l'>sarvathā kalpanāyāṃ ca cakṣuṣāpi rasādayaḥ /</p>
<h3 id='5,4.44cd'>5,4.44cd <small></small></h3>	<p class='l'>gṛhyeran sarvabhāvānāmaṇvākārāś ca tadgatāḥ //</p>
<h3 id='5,4.45ab'>5,4.45ab <small></small></h3>	<p class='l'>na cāpi viṣayatvena sthāne saṃsargakalpanā /</p>
<h3 id='5,4.45cd'>5,4.45cd <small></small></h3>	<p class='l'>viṣayatvaṃ hi kīdṛk syāt prāgākāropalambhanāt //</p>
<h3 id='5,4.46ab'>5,4.46ab <small>(<a href='docExplore?doc_id=ŚV_5,4.46ab_5,4.49ab'>ŚV_5,4.46ab_5,4.49ab</a>)</small></h3>	<p class='l'>na hy asañcetito bhāvo viṣayatvena kalpyate /</p>
<h3 id='5,4.46cd'>5,4.46cd <small></small></h3>	<p class='l'>viṣayatvāt tadākāra ākārād viṣayaś ca saḥ //</p>
<h3 id='5,4.47ab'>5,4.47ab <small></small></h3>	<p class='l'>dvayor ākāranirmuktaṃ sattvaṃ saṃsṛṣṭatā tathā /</p>
<h3 id='5,4.47cd'>5,4.47cd <small></small></h3>	<p class='l'>svarūpataḥ paricchidya vaktum ityādi yujyate //</p>
<h3 id='5,4.48ab'>5,4.48ab <small></small></h3>	<p class='l'>na cāpy asyeha sadbhāvaḥ prāg gṛhīto na copari /</p>
<h3 id='5,4.48cd'>5,4.48cd <small></small></h3>	<p class='l'>na hy ākāravinirmuktaṃ grāhyam astīti bhāṣitam //</p>
<h3 id='5,4.49ab'>5,4.49ab <small></small></h3>	<p class='l'>tasmād arthena saṃsargo niṣpramāṇaka eva te /</p>
<h3 id='5,4.49cd'>5,4.49cd <small>(<a href='docExplore?doc_id=ŚV_5,4.49cd_5,4.52ab'>ŚV_5,4.49cd_5,4.52ab</a>)</small></h3>	<p class='l'>jñānavaicitryasiddhyarthaṃ na cāstyarthasya kalpanā //</p>
<h3 id='5,4.50ab'>5,4.50ab <small></small></h3>	<p class='l'>tadadhīnaṃ hi vaicitryaṃ kva dṛṣṭaṃ yena kalpyate /</p>
<h3 id='5,4.50cd'>5,4.50cd <small></small></h3>	<p class='l'>nirākāreṇa cotpattir vaicitryākārayoḥ katham //</p>
<h3 id='5,4.51ab'>5,4.51ab <small></small></h3>	<p class='l'>nirākārāc ca viṣayād buddhyākāro 'tivismayaḥ /</p>
<h3 id='5,4.51cd'>5,4.51cd <small></small></h3>	<p class='l'>smṛtisvapnādibodhe ca syād anākāratā tava //</p>
<h3 id='5,4.52ab'>5,4.52ab <small></small></h3>	<p class='l'>na hi tatrārthasaṃsargaḥ kevalā vāsanaiva tu /</p>
<h3 id='5,4.52cd'>5,4.52cd <small>(<a href='docExplore?doc_id=ŚV_5,4.52cd_5,4.55cd'>ŚV_5,4.52cd_5,4.55cd</a>)</small></h3>	<p class='l'>hetutvenopapanneti saiva jāgraddhiyām api //</p>
<h3 id='5,4.53ab'>5,4.53ab <small></small></h3>	<p class='l'>anvayavyatirekābhyām evaṃ jñānasya gamyate /</p>
<h3 id='5,4.53cd'>5,4.53cd <small></small></h3>	<p class='l'>na hi bāhyasya jñānāpeto nidarśyate //</p>
<h3 id='5,4.54ab'>5,4.54ab <small></small></h3>	<p class='l'>bāhyāpeto mayā yadvat, tasmāt saṃsargavāgiyam /</p>
<h3 id='5,4.54cd'>5,4.54cd <small></small></h3>	<p class='l'>nirākāre 'pi vijñāne vāsanāsv eva yujyate //</p>
<h3 id='5,4.55ab'>5,4.55ab <small></small></h3>	<p class='l'>dvayor apy eka ākāra ityetasyāpramāṇatā /</p>
<h3 id='5,4.55cd'>5,4.55cd <small></small></h3>	<p class='l'>deśabhedād asaṃsargaḥ, dvayoś cānavadhāraṇāt //</p>
<h3 id='5,4.56ab'>5,4.56ab <small>(<a href='docExplore?doc_id=ŚV_5,4.56ab_5,4.58cd'>ŚV_5,4.56ab_5,4.58cd</a>)</small></h3>	<p class='l'>evam evārthabuddhyoḥ syāt sādṛśyān nāvibhaktatā /</p>
<h3 id='5,4.56cd'>5,4.56cd <small></small></h3>	<p class='l'>bhede jñāte hi sādṛśyaṃ nājñāte syāt khapuṣpavat //</p>
<h3 id='5,4.57ab'>5,4.57ab <small></small></h3>	<p class='l'>tathā dvicandramāyādāv anyathārthe vyavasthite /</p>
<h3 id='5,4.57cd'>5,4.57cd <small></small></h3>	<p class='l'>yā syād ākārasaṃvittir nāsāv arthanibandhanā //</p>
<h3 id='5,4.58ab'>5,4.58ab <small></small></h3>	<p class='l'>nakṣatraṃ tārakā tiṣyo dārā ityevamādiṣu /</p>
<h3 id='5,4.58cd'>5,4.58cd <small></small></h3>	<p class='l'>naikatrārthe viruddhatvāl liṅgānekatvasambhavaḥ //</p>
<h3 id='5,4.59ab'>5,4.59ab <small>(<a href='docExplore?doc_id=ŚV_5,4.59ab_5,4.61cd'>ŚV_5,4.59ab_5,4.61cd</a>)</small></h3>	<p class='l'>parivrāṭkāmukaśunāṃ kuṇapādimatis tathā /</p>
<h3 id='5,4.59cd'>5,4.59cd <small></small></h3>	<p class='l'>dīrghahrasvatvabuddhiś ca hy ekasminn apy apekṣayā //</p>
<h3 id='5,4.60ab'>5,4.60ab <small></small></h3>	<p class='l'>ghaṭatvāt pārthavadravyaprameyādimatis tathā /</p>
<h3 id='5,4.60cd'>5,4.60cd <small></small></h3>	<p class='l'>yugapadgrāhakāṇāṃ ca na syād aikātmyavattayā //</p>
<h3 id='5,4.61ab'>5,4.61ab <small></small></h3>	<p class='l'>nārthe hy ekatra yugapad viruddhākārasambhavaḥ /</p>
<h3 id='5,4.61cd'>5,4.61cd <small></small></h3>	<p class='l'>pratyayānāṃ tu bhinnatvād bhavec chaktyanusārataḥ //</p>
<h3 id='5,4.62ab'>5,4.62ab <small>(<a href='docExplore?doc_id=ŚV_5,4.62ab_5,4.64cd'>ŚV_5,4.62ab_5,4.64cd</a>)</small></h3>	<p class='l'>nirapekṣaṃ svarūpeṇa tasmāj jñānaṃ yadākṛti /</p>
<h3 id='5,4.62cd'>5,4.62cd <small></small></h3>	<p class='l'>tathārtho na yathārthaṃ tu jñānam utpadyate kva cit //</p>
<h3 id='5,4.63ab'>5,4.63ab <small></small></h3>	<p class='l'>itthaṃ vijñānatantratve ko nv arthaṃ kalpayiṣyati /</p>
<h3 id='5,4.63cd'>5,4.63cd <small></small></h3>	<p class='l'>dhīranāropitākārā svātmany evopayokṣyate //</p>
<h3 id='5,4.64ab'>5,4.64ab <small></small></h3>	<p class='l'>naitad asti, tvayaikaṃ hi grāhyaṃ grāhakam iṣyate /</p>
<h3 id='5,4.64cd'>5,4.64cd <small></small></h3>	<p class='l'>na caikasyaivam ātmatve dṛṣṭāntaḥ kaścid asti te //</p>
<h3 id='5,4.65ab'>5,4.65ab <small>(<a href='docExplore?doc_id=ŚV_5,4.65ab_5,4.67cd'>ŚV_5,4.65ab_5,4.67cd</a>)</small></h3>	<p class='l'>agnyādayo ghaṭādīnāṃ prasiddhā ye prakāśakāḥ /</p>
<h3 id='5,4.65cd'>5,4.65cd <small></small></h3>	<p class='l'>na te prakāśyarūpā hi prakāśasya, anapekṣaṇāt //</p>
<h3 id='5,4.66ab'>5,4.66ab <small></small></h3>	<p class='l'>grāhyatvaṃ tu yadā teṣāṃ tadākṣaṃ grāhakaṃ matam /</p>
<h3 id='5,4.66cd'>5,4.66cd <small></small></h3>	<p class='l'>akṣagrahaṇakāle tu grāhikā dhīr bhaviṣyati //</p>
<h3 id='5,4.67ab'>5,4.67ab <small></small></h3>	<p class='l'>tasyāṃ tu gṛhyamāṇāyām anyā dhīr grāhikeṣyate /</p>
<h3 id='5,4.67cd'>5,4.67cd <small></small></h3>	<p class='l'>nanv ātmā grāhako grāhyo bhavatābhyupagamyate //</p>
<h3 id='5,4.68ab'>5,4.68ab <small>(<a href='docExplore?doc_id=ŚV_5,4.68ab_5,4.70cd'>ŚV_5,4.68ab_5,4.70cd</a>)</small></h3>	<p class='l'>kathañcid dharmarūpeṇa bhinnatvāt pratyayasya tat /</p>
<h3 id='5,4.68cd'>5,4.68cd <small></small></h3>	<p class='l'>grāhakatvaṃ bhavet tatra grāhyaṃ dravyādi cātmanaḥ //</p>
<h3 id='5,4.69ab'>5,4.69ab <small></small></h3>	<p class='l'>yas tu nātyantabhedo 'tra kva vāsāv iṣyate mayā /</p>
<h3 id='5,4.69cd'>5,4.69cd <small></small></h3>	<p class='l'>pratyāsattinimittā tu pratyagātmapravarttitā //</p>
<h3 id='5,4.70ab'>5,4.70ab <small></small></h3>	<p class='l'>asmatprayogasambhinnā jñānasyaiva tu kartari /</p>
<h3 id='5,4.70cd'>5,4.70cd <small></small></h3>	<p class='l'>bhavantī tatra saṃvittir yujyetāpy ātmakartṛkā //</p>
<h3 id='5,4.71ab'>5,4.71ab <small>(<a href='docExplore?doc_id=ŚV_5,4.71ab_5,4.73cd'>ŚV_5,4.71ab_5,4.73cd</a>)</small></h3>	<p class='l'>na cātra karaṇajñānagrāhakākāravedanam /</p>
<h3 id='5,4.71cd'>5,4.71cd <small></small></h3>	<p class='l'>grāhyatvaṃ yena buddheḥ syād abhinnatve 'pi pūrvavat //</p>
<h3 id='5,4.72ab'>5,4.72ab <small></small></h3>	<p class='l'>anyarūpāpi saṃvittir yady anyaviṣayeṣyate /</p>
<h3 id='5,4.72cd'>5,4.72cd <small></small></h3>	<p class='l'>jñānākārāpi saṃvittiḥ kasmān nārthasya kalpyate //</p>
<h3 id='5,4.73ab'>5,4.73ab <small></small></h3>	<p class='l'>abhinnatvaṃ yadā ceṣṭaṃ grāhyagrāhakavastunoḥ /</p>
<h3 id='5,4.73cd'>5,4.73cd <small></small></h3>	<p class='l'>tadānyatarasaṃvittau dvyākāraṃ grahaṇaṃ bhavet //</p>
<h3 id='5,4.74ab'>5,4.74ab <small>(<a href='docExplore?doc_id=ŚV_5,4.74ab_5,4.76cd'>ŚV_5,4.74ab_5,4.76cd</a>)</small></h3>	<p class='l'>yadā tu grāhyam ākāraṃ nīlādi pratipadyate /</p>
<h3 id='5,4.74cd'>5,4.74cd <small></small></h3>	<p class='l'>na tadā grāhakākārā saṃvittir dṛśyate kva cit //</p>
<h3 id='5,4.75ab'>5,4.75ab <small></small></h3>	<p class='l'>tasmād abhinnatā cet syāt tasyāpy anubhavo bhavet /</p>
<h3 id='5,4.75cd'>5,4.75cd <small></small></h3>	<p class='l'>grāhyo vā nānubhūyeta grāhakānanubhūtivat //</p>
<h3 id='5,4.76ab'>5,4.76ab <small></small></h3>	<p class='l'>grāhakagrahaṇe 'py evaṃ grāhyasaṃvedanaṃ bhavet /</p>
<h3 id='5,4.76cd'>5,4.76cd <small></small></h3>	<p class='l'>śuddham eva nirākāraṃ grāhakaṃ saṃvidasti hi //</p>
<h3 id='5,4.77ab'>5,4.77ab <small>(<a href='docExplore?doc_id=ŚV_5,4.77ab_5,4.79cd'>ŚV_5,4.77ab_5,4.79cd</a>)</small></h3>	<p class='l'>grāhyād abhinnatāyā ca sā saṃvittir na yujyate /</p>
<h3 id='5,4.77cd'>5,4.77cd <small></small></h3>	<p class='l'>grāhako vā na gṛhyeta tadgrāhyānanubhūtivat //</p>
<h3 id='5,4.78ab'>5,4.78ab <small></small></h3>	<p class='l'>yathāvad grāhyasaṃvittau grāhakagrahaṇe 'pi vā /</p>
<h3 id='5,4.78cd'>5,4.78cd <small></small></h3>	<p class='l'>grāhyagrāhakasaṃvittir nāsty eva syād dvayor api //</p>
<h3 id='5,4.79ab'>5,4.79ab <small></small></h3>	<p class='l'>sa bahirdeśasambaddhaḥ ity anena nirūpyate /</p>
<h3 id='5,4.79cd'>5,4.79cd <small></small></h3>	<p class='l'>grāhyākārasya saṃvittir grāhakānubhavād ṛte //</p>
<h3 id='5,4.80ab'>5,4.80ab <small>(<a href='docExplore?doc_id=ŚV_5,4.80ab_5,4.82cd'>ŚV_5,4.80ab_5,4.82cd</a>)</small></h3>	<p class='l'>paraṃ prati hi sādhyatvad arthasyākārasiddhaye /</p>
<h3 id='5,4.80cd'>5,4.80cd <small></small></h3>	<p class='l'>bahirdeśena sambandho na hetutvāya kalpate //</p>
<h3 id='5,4.81ab'>5,4.81ab <small></small></h3>	<p class='l'>tasmād bahir itīhedaṃ niṣkṛṣṭaṃ grāhakāṃśataḥ /</p>
<h3 id='5,4.81cd'>5,4.81cd <small></small></h3>	<p class='l'>saṃvedyaṃ nīlapītādi pratyakṣāder udāhṛtam //</p>
<h3 id='5,4.82ab'>5,4.82ab <small></small></h3>	<p class='l'>na pūrvaṃ jñāyate buddhir ityatraitad vadiṣyate /</p>
<h3 id='5,4.82cd'>5,4.82cd <small></small></h3>	<p class='l'>grāhakasyaiva saṃvittir lakṣyate grahaṇe kva cit //</p>
<h3 id='5,4.83ab'>5,4.83ab <small>(<a href='docExplore?doc_id=ŚV_5,4.83ab_5,4.86ab'>ŚV_5,4.83ab_5,4.86ab</a>)</small></h3>	<p class='l'>na smarāmi mayā ko 'pi gṛhīto 'rthas tadeti hi /</p>
<h3 id='5,4.83cd'>5,4.83cd <small></small></h3>	<p class='l'>smaranti grāhakotpādagrāhyarūpavivarjitam //</p>
<h3 id='5,4.84ab'>5,4.84ab <small></small></h3>	<p class='l'>tasmād abhinnatāyāṃ ca grāhye 'pi smaraṇaṃ bhavet /</p>
<h3 id='5,4.84cd'>5,4.84cd <small></small></h3>	<p class='l'>grāhakasmṛtinirbhāsāt tatrāpy eṣaiva gṛhyate //</p>
<h3 id='5,4.85ab'>5,4.85ab <small></small></h3>	<p class='l'>tadatyantāvinābhāvān naikākāraṃ hi jāyate /</p>
<h3 id='5,4.85cd'>5,4.85cd <small></small></h3>	<p class='l'>anvayavyatirekābhyāṃ siddhaivaṃ bhinnatā tayoḥ //</p>
<h3 id='5,4.86ab'>5,4.86ab <small></small></h3>	<p class='l'>grāhyāṃśo grāhakāṃśena gṛhyate, grāhakaḥ punaḥ /</p>
<h3 id='5,4.86cd'>5,4.86cd <small>(<a href='docExplore?doc_id=ŚV_5,4.86cd_5,4.89cd'>ŚV_5,4.86cd_5,4.89cd</a>)</small></h3>	<p class='l'>gṛhyeteti na vaktavyam, grāhakāntaravarjanāt //</p>
<h3 id='5,4.87ab'>5,4.87ab <small></small></h3>	<p class='l'>grāhyāṃśenāpy aśaktatvān na tasya grahaṇaṃ bhavet /</p>
<h3 id='5,4.87cd'>5,4.87cd <small></small></h3>	<p class='l'>grāhakatvena caitasya hīyetaiva dvirūpatā //</p>
<h3 id='5,4.88ab'>5,4.88ab <small></small></h3>	<p class='l'>grāhake gṛhyamāṇe ca grāhyamātraprasañjanam /</p>
<h3 id='5,4.88cd'>5,4.88cd <small></small></h3>	<p class='l'>na syād ākāra ekaś ced itarasyāpi nāstitā //</p>
<h3 id='5,4.89ab'>5,4.89ab <small></small></h3>	<p class='l'>udbhavābhibhavābhyāṃ ca grāhyāgrāhyatvadarśanam /</p>
<h3 id='5,4.89cd'>5,4.89cd <small></small></h3>	<p class='l'>yathā dīpaprabhādīnāṃ rūpamātropalambhanam //</p>
<h3 id='5,4.90ab'>5,4.90ab <small>(<a href='docExplore?doc_id=ŚV_5,4.90ab_5,4.92cd'>ŚV_5,4.90ab_5,4.92cd</a>)</small></h3>	<p class='l'>divā cāgneḥ samīpasthaiḥ sparśa evopalabhyate /</p>
<h3 id='5,4.90cd'>5,4.90cd <small></small></h3>	<p class='l'>gandhavad dravyavṛttau ca gandhasyaivopalambhanam //</p>
<h3 id='5,4.91ab'>5,4.91ab <small></small></h3>	<p class='l'>na guṇāntarasaṃvittir yathātrābhibhavāt, tathā /</p>
<h3 id='5,4.91cd'>5,4.91cd <small></small></h3>	<p class='l'>nākārāntarasaṃvittir grāhyagrāhakabuddhiṣu //</p>
<h3 id='5,4.92ab'>5,4.92ab <small></small></h3>	<p class='l'>grāhyād ananyabhūto 'pi kaś cin naivopalabhyate /</p>
<h3 id='5,4.92cd'>5,4.92cd <small></small></h3>	<p class='l'>nityānityādayo dharmāḥ śabdādigrahaṇe yathā //</p>
<h3 id='5,4.93ab'>5,4.93ab <small>(<a href='docExplore?doc_id=ŚV_5,4.93ab_5,4.95cd'>ŚV_5,4.93ab_5,4.95cd</a>)</small></h3>	<p class='l'>abhedaṃ vābhyupetyāyaṃ prasaṅgo yadi gīyate /</p>
<h3 id='5,4.93cd'>5,4.93cd <small></small></h3>	<p class='l'>ekasmin gṛhyamāṇe 'śe na gṛhyetāparaḥ katham //</p>
<h3 id='5,4.94ab'>5,4.94ab <small></small></h3>	<p class='l'>tasmād yat syād yadā yogyaṃ tasyaiva grahaṇaṃ tadā /</p>
<h3 id='5,4.94cd'>5,4.94cd <small></small></h3>	<p class='l'>dvayaṃ ca tvadupanyastaṃ śaktyabhāvān na gṛhyate //</p>
<h3 id='5,4.95ab'>5,4.95ab <small></small></h3>	<p class='l'>kuto 'yam ekavastutve yogyāyogyatvasambhavaḥ /</p>
<h3 id='5,4.95cd'>5,4.95cd <small></small></h3>	<p class='l'>udbhavābhibhavātmatvaṃ kathaṃ caikasya kalpitam //</p>
<h3 id='5,4.96ab'>5,4.96ab <small>(<a href='docExplore?doc_id=ŚV_5,4.96ab_5,4.98cd'>ŚV_5,4.96ab_5,4.98cd</a>)</small></h3>	<p class='l'>ekāṃśābhibhave ca syād itarābhibhavo 'pi te /</p>
<h3 id='5,4.96cd'>5,4.96cd <small></small></h3>	<p class='l'>tathā tasyābhibhūtatvād grāhyatvaṃ na ca yujyate //</p>
<h3 id='5,4.97ab'>5,4.97ab <small></small></h3>	<p class='l'>ayogyatā vikalpyaivam, dṛṣṭāntā ye 'tra kīrtitāḥ /</p>
<h3 id='5,4.97cd'>5,4.97cd <small></small></h3>	<p class='l'>rūpādibhedāt tatra syād udbhavābhibhavādyapi //</p>
<h3 id='5,4.98ab'>5,4.98ab <small></small></h3>	<p class='l'>yadāpy ekāntato bhedo rūpāder na parasparam /</p>
<h3 id='5,4.98cd'>5,4.98cd <small></small></h3>	<p class='l'>tadāpi dravyarūpasya pariṇāmas tathā tathā //</p>
<h3 id='5,4.99ab'>5,4.99ab <small>(<a href='docExplore?doc_id=ŚV_5,4.99ab_5,4.101cd'>ŚV_5,4.99ab_5,4.101cd</a>)</small></h3>	<p class='l'>abhinnatve 'pi na grāhyam iti yac cābravīd bhavān /</p>
<h3 id='5,4.99cd'>5,4.99cd <small></small></h3>	<p class='l'>kṛtakatvādidharmāṇāṃ dhībhede 'nanyatā katham //</p>
<h3 id='5,4.100ab'>5,4.100ab <small></small></h3>	<p class='l'>na hy anyatpratyayād asti bhinnād grāhyasya bhedakam /</p>
<h3 id='5,4.100cd'>5,4.100cd <small></small></h3>	<p class='l'>na ceyattaiva bhedasya deśato mūrtito 'pi vā //</p>
<h3 id='5,4.101ab'>5,4.101ab <small></small></h3>	<p class='l'>kāraṇānāṃ hi sambandhaḥ kāryaiḥ kṛtakocyate /</p>
<h3 id='5,4.101cd'>5,4.101cd <small></small></h3>	<p class='l'>vibhāgo 'vayavānāṃ ca bhavet kva cid anityatā //</p>
<h3 id='5,4.102ab'>5,4.102ab <small>(<a href='docExplore?doc_id=ŚV_5,4.102ab_5,4.104cd'>ŚV_5,4.102ab_5,4.104cd</a>)</small></h3>	<p class='l'>buddhyāder ātmarūpādisthānaṃ nāśitvam ucyate /</p>
<h3 id='5,4.102cd'>5,4.102cd <small></small></h3>	<p class='l'>nityatvaṃ sarvadā sattā, vastutvaṃ saiva kīrtyate //</p>
<h3 id='5,4.103ab'>5,4.103ab <small></small></h3>	<p class='l'>pramāṇajñānasambandhaḥ prameyajñeyatocyate /</p>
<h3 id='5,4.103cd'>5,4.103cd <small></small></h3>	<p class='l'>sarvatra cātra bhinnatvam asti kena cid ātmanā //</p>
<h3 id='5,4.104ab'>5,4.104ab <small></small></h3>	<p class='l'>tasmād yathaiva rūpāder deśabhedādibhir vinā /</p>
<h3 id='5,4.104cd'>5,4.104cd <small></small></h3>	<p class='l'>buddhibhedena bhedo 'sti tathaivātra pratīyatām //</p>
<h3 id='5,4.105ab'>5,4.105ab <small>(<a href='docExplore?doc_id=ŚV_5,4.105ab_5,4.108ab'>ŚV_5,4.105ab_5,4.108ab</a>)</small></h3>	<p class='l'>atyantabhinnatāsmābhir naiva kasya cid iṣyate /</p>
<h3 id='5,4.105cd'>5,4.105cd <small></small></h3>	<p class='l'>sarvaṃ hi vasturūpeṇa bhidyate na parasparam //</p>
<h3 id='5,4.106ab'>5,4.106ab <small></small></h3>	<p class='l'>sarvaṃ ca kṛtakatvādi kriyāhetvādyapekṣayā /</p>
<h3 id='5,4.106cd'>5,4.106cd <small></small></h3>	<p class='l'>gṛhyate tadasaṃvittāvabhede 'pi na gṛhyate //</p>
<h3 id='5,4.107ab'>5,4.107ab <small></small></h3>	<p class='l'>jñāne naivaṃvidho bhedo nāpekṣānyatra vidyate /</p>
<h3 id='5,4.107cd'>5,4.107cd <small></small></h3>	<p class='l'>paraspareṇa cāpekṣā syāc cet, sannihitaś ca saḥ //</p>
<h3 id='5,4.108ab'>5,4.108ab <small></small></h3>	<p class='l'>nanu grāhakam ityevaṃ grāhyam ity api vā matiḥ /</p>
<h3 id='5,4.108cd'>5,4.108cd <small>(<a href='docExplore?doc_id=ŚV_5,4.108cd_5,4.111cd'>ŚV_5,4.108cd_5,4.111cd</a>)</small></h3>	<p class='l'>nīlādigrahaṇe nāstīty apekṣā katham ucyate //</p>
<h3 id='5,4.109ab'>5,4.109ab <small></small></h3>	<p class='l'>mā bhūd evaṃ tathāpy atra dvyākāre grahaṇaṃ bhavet /</p>
<h3 id='5,4.109cd'>5,4.109cd <small></small></h3>	<p class='l'>evaṃ cāgṛhyamāṇe vā jñāne dvyākāratā katham //</p>
<h3 id='5,4.110ab'>5,4.110ab <small></small></h3>	<p class='l'>uttarottaravijñānaviśeṣād yā prakalpyate /</p>
<h3 id='5,4.110cd'>5,4.110cd <small></small></h3>	<p class='l'>grāhakākārasaṃvittiḥ smaraṇāc cānumānikī //</p>
<h3 id='5,4.111ab'>5,4.111ab <small></small></h3>	<p class='l'>ekākāraṃ kila jñānaṃ prathamaṃ yadi kalpyate /</p>
<h3 id='5,4.111cd'>5,4.111cd <small></small></h3>	<p class='l'>tatas tadviṣayāpy anyā tadrūpaiva matir bhavet //</p>
<h3 id='5,4.112ab'>5,4.112ab <small>(<a href='docExplore?doc_id=ŚV_5,4.112ab_5,4.114cd'>ŚV_5,4.112ab_5,4.114cd</a>)</small></h3>	<p class='l'>ghaṭavijñānatajjñānaviśeṣo 'to na sidhyati /</p>
<h3 id='5,4.112cd'>5,4.112cd <small></small></h3>	<p class='l'>grāhakākārasaṃvittau tv ākārapracayo bhavet //</p>
<h3 id='5,4.113ab'>5,4.113ab <small></small></h3>	<p class='l'>jāyate pūrvavijñānaṃ dvyākāraṃ yatra tat punaḥ /</p>
<h3 id='5,4.113cd'>5,4.113cd <small></small></h3>	<p class='l'>tasyātmīyaś ca pūrvau ca viṣayasthāvupaplutau //</p>
<h3 id='5,4.114ab'>5,4.114ab <small></small></h3>	<p class='l'>preṣv ākāravṛddhyaivaṃ pūrvebhyo bhinnatā, tathā /</p>
<h3 id='5,4.114cd'>5,4.114cd <small></small></h3>	<p class='l'>grāhyavat smaraṇāt paścāt saṃvittau grāhakaḥ purā //</p>
<h3 id='5,4.115ab'>5,4.115ab <small>(<a href='docExplore?doc_id=ŚV_5,4.115ab_5,4.118ab'>ŚV_5,4.115ab_5,4.118ab</a>)</small></h3>	<p class='l'>na tāvad evamākārān paśyāmaḥ pracayānvitān /</p>
<h3 id='5,4.115cd'>5,4.115cd <small></small></h3>	<p class='l'>viṣayavyapadeśāc ca narte jñānanirūpaṇam //</p>
<h3 id='5,4.116ab'>5,4.116ab <small></small></h3>	<p class='l'>tasmāj jñānātmanaikatve grāhyabhedanibandhaḥ /</p>
<h3 id='5,4.116cd'>5,4.116cd <small></small></h3>	<p class='l'>saṃvittibhedaḥ siddho 'tra kimākārāntareṇa naḥ //</p>
<h3 id='5,4.117ab'>5,4.117ab <small></small></h3>	<p class='l'>nirākāratasāmye 'pi yathākāravatāṃ dhruvam /</p>
<h3 id='5,4.117cd'>5,4.117cd <small></small></h3>	<p class='l'>bhedaḥ svābhāvikas tadvajjñānānāṃ kiṃ na sidhyati //</p>
<h3 id='5,4.118ab'>5,4.118ab <small></small></h3>	<p class='l'>smṛter uttarakālaṃ cetyetanmithyaiva gīyate /</p>
<h3 id='5,4.118cd'>5,4.118cd <small>(<a href='docExplore?doc_id=ŚV_5,4.118cd_5,4.121ab'>ŚV_5,4.118cd_5,4.121ab</a>)</small></h3>	<p class='l'>tadaiva hy asya saṃvittir arthāpattyopajāyate //</p>
<h3 id='5,4.119ab'>5,4.119ab <small></small></h3>	<p class='l'>gṛhītam eva yac coktaṃ tadabhedāt, na tad, yataḥ /</p>
<h3 id='5,4.119cd'>5,4.119cd <small></small></h3>	<p class='l'>nāsmabhir vākyavṛttes tvaṃ nimittam anuyujyase //</p>
<h3 id='5,4.120ab'>5,4.120ab <small></small></h3>	<p class='l'>grāhyagrāhakataivāsya kena cin nopalabhyate /</p>
<h3 id='5,4.120cd'>5,4.120cd <small></small></h3>	<p class='l'>pratyakṣajñānapakṣe ca naiṣā syād ānumānikī //</p>
<h3 id='5,4.121ab'>5,4.121ab <small></small></h3>	<p class='l'>ekākāre ca vijñāne yady anyo 'py atra kalpyate /</p>
<h3 id='5,4.121cd'>5,4.121cd <small>(<a href='docExplore?doc_id=ŚV_5,4.121cd_5,4.124ab'>ŚV_5,4.121cd_5,4.124ab</a>)</small></h3>	<p class='l'>sahasrākārataikasya kasmān na parikalpyate //</p>
<h3 id='5,4.122ab'>5,4.122ab <small></small></h3>	<p class='l'>grāhyagrāhakayor bhedo nanv asty eva parasparam /</p>
<h3 id='5,4.122cd'>5,4.122cd <small></small></h3>	<p class='l'>siddho naḥ pakṣa evaṃ syāt, na, jñānatvād abhedataḥ //</p>
<h3 id='5,4.123ab'>5,4.123ab <small></small></h3>	<p class='l'>bhinnābhinnatvam ekasya kuto 'tra parikalpitam /</p>
<h3 id='5,4.123cd'>5,4.123cd <small></small></h3>	<p class='l'>tvayā sāṃkhyamatenaivam uktvā buddhasya śāsanam //</p>
<h3 id='5,4.124ab'>5,4.124ab <small></small></h3>	<p class='l'>ekaṃ ced grāhakaṃ grāhyaṃ kuto bhinnatvavāgiyam /</p>
<h3 id='5,4.124cd'>5,4.124cd <small>(<a href='docExplore?doc_id=ŚV_5,4.124cd_5,4.127ab'>ŚV_5,4.124cd_5,4.127ab</a>)</small></h3>	<p class='l'>bhinnaṃ cet katham ucyeta tasyaikatvaṃ punas tvayā //</p>
<h3 id='5,4.125ab'>5,4.125ab <small></small></h3>	<p class='l'>ekajñānād ananyatvād grāhyagrāhakayor mithaḥ /</p>
<h3 id='5,4.125cd'>5,4.125cd <small></small></h3>	<p class='l'>ekatvena bhavej jñānaṃ grāhyaṃ grākam eva vā //</p>
<h3 id='5,4.126ab'>5,4.126ab <small></small></h3>	<p class='l'>tatra cānyatarāpāye dvitīyāpāyataḥ punaḥ /</p>
<h3 id='5,4.126cd'>5,4.126cd <small></small></h3>	<p class='l'>jñānasyāṃśadvayāsattvān naiḥsvābhāvyād abhāvatā //</p>
<h3 id='5,4.127ab'>5,4.127ab <small></small></h3>	<p class='l'>bhinnābhyāṃ vāpy abhinnatvād bhedo jñānātmano bhavet /</p>
<h3 id='5,4.127cd'>5,4.127cd <small>(<a href='docExplore?doc_id=ŚV_5,4.127cd_5,4.130ab'>ŚV_5,4.127cd_5,4.130ab</a>)</small></h3>	<p class='l'>tatsvātmanaḥ, tataś caivaṃ siddhaṃ vastudvayaṃ hi naḥ //</p>
<h3 id='5,4.128ab'>5,4.128ab <small></small></h3>	<p class='l'>tayoś ca yadi saṃjñeyaṃ jñānam ity astv arthāpi vā /</p>
<h3 id='5,4.128cd'>5,4.128cd <small></small></h3>	<p class='l'>jñānaṃ jñāyata ityartho dhīrbhāve karaṇe 'pi vā //</p>
<h3 id='5,4.129ab'>5,4.129ab <small></small></h3>	<p class='l'>sarvathā vastubhedo naḥ siddhaḥ śabdo yathāruci /</p>
<h3 id='5,4.129cd'>5,4.129cd <small></small></h3>	<p class='l'>pravartatāṃ na nas tatra kācid vipratipannatā //</p>
<h3 id='5,4.130ab'>5,4.130ab <small></small></h3>	<p class='l'>atha saty api bhinnatve grāhyaṃ jñānāntaraṃ bhavet /</p>
<h3 id='5,4.130cd'>5,4.130cd <small>(<a href='docExplore?doc_id=ŚV_5,4.130cd_5,4.133ab'>ŚV_5,4.130cd_5,4.133ab</a>)</small></h3>	<p class='l'>jñānatve tasya kā yuktiḥ, pūrvoktā yadi seṣyate //</p>
<h3 id='5,4.131ab'>5,4.131ab <small></small></h3>	<p class='l'>jñānaṃ jñānam itīdaṃ tu na dvayor  anuvartate /</p>
<h3 id='5,4.131cd'>5,4.131cd <small></small></h3>	<p class='l'>vyatiriktaṃ ca sāmānyaṃ tvayā nābhyupagamyate //</p>
<h3 id='5,4.132ab'>5,4.132ab <small></small></h3>	<p class='l'>vyatireke tayor jñānān na jñānātmakatā bhavet /</p>
<h3 id='5,4.132cd'>5,4.132cd <small></small></h3>	<p class='l'>tadrūparahitatve ca  jñānābhāvaḥ prasajyate //</p>
<h3 id='5,4.133ab'>5,4.133ab <small></small></h3>	<p class='l'>tābhyāṃ ca tasya sambandhe pratyekaṃ vyatiṣajya ca /</p>
<h3 id='5,4.133cd'>5,4.133cd <small>(<a href='docExplore?doc_id=ŚV_5,4.133cd_5,4.136cd'>ŚV_5,4.133cd_5,4.136cd</a>)</small></h3>	<p class='l'>bhedasāvayavatvādi doṣo vaiśeṣikādivat //</p>
<h3 id='5,4.134ab'>5,4.134ab <small></small></h3>	<p class='l'>yathā hi teṣāṃ jātyādau doṣā hy uktāḥ parair amī /</p>
<h3 id='5,4.134cd'>5,4.134cd <small></small></h3>	<p class='l'>tathaivaiṣāṃ prasajyante bhinnābhinnārthasaṅgatau //</p>
<h3 id='5,4.135ab'>5,4.135ab <small></small></h3>	<p class='l'>tābhyām avyatireke vā bhedaḥ pūrvokta eva te /</p>
<h3 id='5,4.135cd'>5,4.135cd <small></small></h3>	<p class='l'>sādṛśyāpohasāmānyakalpanā vārayiṣyate //</p>
<h3 id='5,4.136ab'>5,4.136ab <small></small></h3>	<p class='l'>vastvantarasya cābhāvāt tvayāpoho 'pi duṣkaraḥ /</p>
<h3 id='5,4.136cd'>5,4.136cd <small></small></h3>	<p class='l'>nājñānaṃ nāma kiñ cit syād apohyaṃ jñānavādinaḥ //</p>
<h3 id='5,4.137ab'>5,4.137ab <small>(<a href='docExplore?doc_id=ŚV_5,4.137ab_5,4.139cd'>ŚV_5,4.137ab_5,4.139cd</a>)</small></h3>	<p class='l'>apoho na hy abhāvasya kathañ cid upapadyate /</p>
<h3 id='5,4.137cd'>5,4.137cd <small></small></h3>	<p class='l'>vastvantaram abhāvaḥ syād, apohyatvāc ca vastutā //</p>
<h3 id='5,4.138ab'>5,4.138ab <small></small></h3>	<p class='l'>tenājñānanivṛttau hi jñāne 'nyārtha prasajyate /</p>
<h3 id='5,4.138cd'>5,4.138cd <small></small></h3>	<p class='l'>kalpitaṃ syād apohyaṃ cet, nātyantāsatyakalpanā //</p>
<h3 id='5,4.139ab'>5,4.139ab <small></small></h3>	<p class='l'>buddhir ajñānanirbhāsā tavājñānaṃ prakalitam /</p>
<h3 id='5,4.139cd'>5,4.139cd <small></small></h3>	<p class='l'>tataś ca jñānam evaikam apohyatvena sammatam //</p>
<h3 id='5,4.140ab'>5,4.140ab <small>(<a href='docExplore?doc_id=ŚV_5,4.140ab_5,4.143ab'>ŚV_5,4.140ab_5,4.143ab</a>)</small></h3>	<p class='l'>na cātmāpoha evāsti kva cit sāmānyakalpane /</p>
<h3 id='5,4.140cd'>5,4.140cd <small></small></h3>	<p class='l'>vṛkṣasya na hy apohyatvaṃ vṛkṣeṇaiva kadā cana //</p>
<h3 id='5,4.141ab'>5,4.141ab <small></small></h3>	<p class='l'>apohye caiva vijñāne jñānatvaṃ na bhavet tava /</p>
<h3 id='5,4.141cd'>5,4.141cd <small></small></h3>	<p class='l'>vṛkṣatvaṃ na hy apohyeṣu kalaśādiṣu yujyate //</p>
<h3 id='5,4.142ab'>5,4.142ab <small></small></h3>	<p class='l'>tataś cājñānam evārtha ity abhinnārthatā bhavet /</p>
<h3 id='5,4.142cd'>5,4.142cd <small></small></h3>	<p class='l'>ajñānapratyayaś cāyaṃ kimālambana iṣyate //</p>
<h3 id='5,4.143ab'>5,4.143ab <small></small></h3>	<p class='l'>na tāvaj jñānanirmuktam ajñānaṃ grāhyam asti te /</p>
<h3 id='5,4.143cd'>5,4.143cd <small>(<a href='docExplore?doc_id=ŚV_5,4.143cd_5,4.146ab'>ŚV_5,4.143cd_5,4.146ab</a>)</small></h3>	<p class='l'>na ca vastu niṣiddhaṃ tadabhāvaḥ kiṃ na gṛhyate //</p>
<h3 id='5,4.144ab'>5,4.144ab <small></small></h3>	<p class='l'>bhāvo na gṛhyate yena tasyābhāveṣu kā kathā /</p>
<h3 id='5,4.144cd'>5,4.144cd <small></small></h3>	<p class='l'>svāṃśaparyavasānaṃ ca tulyam atrāpi kāraṇam //</p>
<h3 id='5,4.145ab'>5,4.145ab <small></small></h3>	<p class='l'>tena jñānāntaraṃ vā syād grāhyam ātmāṃśa eva vā /</p>
<h3 id='5,4.145cd'>5,4.145cd <small></small></h3>	<p class='l'>svarūpaviparītaṃ ca kathaṃ grāhyaṃ pratīyate //</p>
<h3 id='5,4.146ab'>5,4.146ab <small></small></h3>	<p class='l'>yathoṣṇe 'nuṣṇadhīr nāsti, jñāne 'py ajñānadhīs tathā /</p>
<h3 id='5,4.146cd'>5,4.146cd <small>(<a href='docExplore?doc_id=ŚV_5,4.146cd_5,4.149cd'>ŚV_5,4.146cd_5,4.149cd</a>)</small></h3>	<p class='l'>tena na jñānamātratve syād apohyaṃ kathañ cana //</p>
<h3 id='5,4.147ab'>5,4.147ab <small></small></h3>	<p class='l'>grāhyagrāhakayoś cāto na jñānātmasamānatā /</p>
<h3 id='5,4.147cd'>5,4.147cd <small></small></h3>	<p class='l'>tasmād anyataratredaṃ jñānatvaṃ sampratīyate //</p>
<h3 id='5,4.148ab'>5,4.148ab <small></small></h3>	<p class='l'>tatrāpy ubhayasiddhatvād grāhakasyeti gamyate /</p>
<h3 id='5,4.148cd'>5,4.148cd <small></small></h3>	<p class='l'>vastubhede prasiddhe ca vyapadeśo yathāruci //</p>
<h3 id='5,4.149ab'>5,4.149ab <small></small></h3>	<p class='l'>jñānam astūbhayaṃ vārtho grāhako vārtha ucyatām /</p>
<h3 id='5,4.149cd'>5,4.149cd <small></small></h3>	<p class='l'>buddhyor ayugapadbhāvān na dvayor mayamānatā //</p>
<h3 id='5,4.150ab'>5,4.150ab <small>(<a href='docExplore?doc_id=ŚV_5,4.150ab_5,4.153ab'>ŚV_5,4.150ab_5,4.153ab</a>)</small></h3>	<p class='l'>kṣaṇikā hītyanenoktam, artho hy ekaḥ prasajyate /</p>
<h3 id='5,4.150cd'>5,4.150cd <small></small></h3>	<p class='l'>anyonyanirapekṣatvād yugapac cāpi janmani //</p>
<h3 id='5,4.151ab'>5,4.151ab <small></small></h3>	<p class='l'>mānameyatvāstitvam, kriyākārakavarjanāt /</p>
<h3 id='5,4.151cd'>5,4.151cd <small></small></h3>	<p class='l'>arthavijñānayor atra yā mitiṃ prati saṅgatiḥ //</p>
<h3 id='5,4.152ab'>5,4.152ab <small></small></h3>	<p class='l'>kāryakāraṇabhāvo 'yam, nānyatraivaṃ ca dṛśyate /</p>
<h3 id='5,4.152cd'>5,4.152cd <small></small></h3>	<p class='l'>niyamaś ca na labhyeta savyadakṣiṇaśṛṅgavat //</p>
<h3 id='5,4.153ab'>5,4.153ab <small></small></h3>	<p class='l'>idaṃ kāryam ayaṃ hetuḥ, dvayaṃ na, anyonyasaṃśrayāt /</p>
<h3 id='5,4.153cd'>5,4.153cd <small>(<a href='docExplore?doc_id=ŚV_5,4.153cd_5,4.156ab'>ŚV_5,4.153cd_5,4.156ab</a>)</small></h3>	<p class='l'>tadbhāvabhāvitāmātraṃ hetuḥ kair naiva varṇyate //</p>
<h3 id='5,4.154ab'>5,4.154ab <small></small></h3>	<p class='l'>paurvāparyavinirmuktaṃ kāryakāraṇalakṣaṇam /</p>
<h3 id='5,4.154cd'>5,4.154cd <small></small></h3>	<p class='l'>gavāśvasya yathā nāsti paurvāparye 'pi tat tathā //</p>
<h3 id='5,4.155ab'>5,4.155ab <small></small></h3>	<p class='l'>yugapajjāyamāne 'pi santatyantaraje kṣaṇe /</p>
<h3 id='5,4.155cd'>5,4.155cd <small></small></h3>	<p class='l'>rūpādiṣu ghaṭe yadvat, tasmāt pūrvam avasthite //</p>
<h3 id='5,4.156ab'>5,4.156ab <small></small></h3>	<p class='l'>yo yasmāj jāyate paścāt sa tatkāryam itīṣyate /</p>
<h3 id='5,4.156cd'>5,4.156cd <small>(<a href='docExplore?doc_id=ŚV_5,4.156cd_5,4.159ab'>ŚV_5,4.156cd_5,4.159ab</a>)</small></h3>	<p class='l'>hetuhetumatāṃ siddhaṃ yaugapadyanidarśanam //</p>
<h3 id='5,4.157ab'>5,4.157ab <small></small></h3>	<p class='l'>yat pradīpaprabhādyuktaṃ sūkṣamaḥ kālo 'sti tatra naḥ /</p>
<h3 id='5,4.157cd'>5,4.157cd <small></small></h3>	<p class='l'>durlakṣas tu yathā vedhaḥ padmapattraśate tathā //</p>
<h3 id='5,4.158ab'>5,4.158ab <small></small></h3>	<p class='l'>bhāgayor yaugapadyena tathaiva syān nirākriyā /</p>
<h3 id='5,4.158cd'>5,4.158cd <small></small></h3>	<p class='l'>na ca śaktyarpaṇadvāraṃ krameṇālambanaṃ bhavet //</p>
<h3 id='5,4.159ab'>5,4.159ab <small></small></h3>	<p class='l'>grāhyaṃ tadā hy atītaṃ syāt, tadrūpyaṃ cāpramāṇakam /</p>
<h3 id='5,4.159cd'>5,4.159cd <small>(<a href='docExplore?doc_id=ŚV_5,4.159cd_5,4.162ab'>ŚV_5,4.159cd_5,4.162ab</a>)</small></h3>	<p class='l'>atītvānuviddho hi smṛtyā grāhyo 'nubhūyate //</p>
<h3 id='5,4.160ab'>5,4.160ab <small></small></h3>	<p class='l'>tadvad eva bhaved atra, svapne na syāt, viparyayāt /</p>
<h3 id='5,4.160cd'>5,4.160cd <small></small></h3>	<p class='l'>tatra hy avartamāno 'pi gṛhyate vartamānavat //</p>
<h3 id='5,4.161ab'>5,4.161ab <small></small></h3>	<p class='l'>bādhajñānād idaṃ bhrāntam, na tv atraivaṃ viparyayaḥ /</p>
<h3 id='5,4.161cd'>5,4.161cd <small></small></h3>	<p class='l'>tasmāt pratyakṣabuddhīnāṃ nātito viṣayo bhavet //</p>
<h3 id='5,4.162ab'>5,4.162ab <small></small></h3>	<p class='l'>atītatvād yathaivāsāṃ vṛtto janmāntareṣu yaḥ /</p>
<h3 id='5,4.162cd'>5,4.162cd <small>(<a href='docExplore?doc_id=ŚV_5,4.162cd_5,4.165ab'>ŚV_5,4.162cd_5,4.165ab</a>)</small></h3>	<p class='l'>tadrūpatvena vā jñānaṃ hetur bhāvivad ucyate //</p>
<h3 id='5,4.163ab'>5,4.163ab <small></small></h3>	<p class='l'>atītatve 'pi nārtho 'yaṃ dhr eṣety atra kā pramā /</p>
<h3 id='5,4.163cd'>5,4.163cd <small></small></h3>	<p class='l'>atītaṃ yac ca vijñānaṃ grāhyatvena prakalpitam //</p>
<h3 id='5,4.164ab'>5,4.164ab <small></small></h3>	<p class='l'>tasmād grāhakarūpaṃ vā grāhyaṃ vobhayathāpi vā /</p>
<h3 id='5,4.164cd'>5,4.164cd <small></small></h3>	<p class='l'>grāhyākāratvamātre syād arthaḥ śabdāntareṇa te //</p>
<h3 id='5,4.165ab'>5,4.165ab <small></small></h3>	<p class='l'>svakāle cāpy asaṃvitter na syāc chaktyarpaṇaṃ tataḥ /</p>
<h3 id='5,4.165cd'>5,4.165cd <small>(<a href='docExplore?doc_id=ŚV_5,4.165cd_5,4.168cd'>ŚV_5,4.165cd_5,4.168cd</a>)</small></h3>	<p class='l'>yathaivānāgatāj jñānāt santatyantarajād api //</p>
<h3 id='5,4.166ab'>5,4.166ab <small></small></h3>	<p class='l'>dṛḍhatvenāpy avijñātāt tathotpannād vinaśyataḥ /</p>
<h3 id='5,4.166cd'>5,4.166cd <small></small></h3>	<p class='l'>kevalagrāhakatve tu viṣayatvaṃ na yujyate //</p>
<h3 id='5,4.167ab'>5,4.167ab <small></small></h3>	<p class='l'>kimapekṣya ca tasyedaṃ grāhakatvaṃ prakalpyate /</p>
<h3 id='5,4.167cd'>5,4.167cd <small></small></h3>	<p class='l'>dvyākāratā nirastaiva, saṃvedyeta tadaiva ca //</p>
<h3 id='5,4.168ab'>5,4.168ab <small></small></h3>	<p class='l'>tataś cottaravijñānaṃ na pratīkṣeta bodhakam /</p>
<h3 id='5,4.168cd'>5,4.168cd <small></small></h3>	<p class='l'>dvyākārakalpanāyāṃ ca parasyātmāṃśa eva te //</p>
<h3 id='5,4.169ab'>5,4.169ab <small>(<a href='docExplore?doc_id=ŚV_5,4.169ab_5,4.172ab'>ŚV_5,4.169ab_5,4.172ab</a>)</small></h3>	<p class='l'>pramāparyavasānena nātīto viṣayo bhavet /</p>
<h3 id='5,4.169cd'>5,4.169cd <small></small></h3>	<p class='l'>pūrvagrāhyasarūpatve grāhakatvaṃ prahīyate //</p>
<h3 id='5,4.170ab'>5,4.170ab <small></small></h3>	<p class='l'>grāhakākāramātre syād viṣayo nāsarūpataḥ /</p>
<h3 id='5,4.170cd'>5,4.170cd <small></small></h3>	<p class='l'>na ca śaktyarpaṇasyātra vyāpāra upalabhyate //</p>
<h3 id='5,4.171ab'>5,4.171ab <small></small></h3>	<p class='l'>śaktyarpaṇasya cābhāvo yuṣmatpakṣe prasādhitaḥ /</p>
<h3 id='5,4.171cd'>5,4.171cd <small></small></h3>	<p class='l'>santānāntaravac caiṣāṃ niṣedhyā hetusādhyatā //</p>
<h3 id='5,4.172ab'>5,4.172ab <small></small></h3>	<p class='l'>vāsyavāsakabhāvaś ca jñānatvād ekasantatau /</p>
<h3 id='5,4.172cd'>5,4.172cd <small>(<a href='docExplore?doc_id=ŚV_5,4.172cd_5,4.175ab'>ŚV_5,4.172cd_5,4.175ab</a>)</small></h3>	<p class='l'>tasmād yadbhāsakaṃ rūpaṃ tadgrāhyāt tasya bhinnatā //</p>
<h3 id='5,4.173ab'>5,4.173ab <small></small></h3>	<p class='l'>tatsaṃvittāv asaṃvitte rasādigrāhakaṃ yathā /</p>
<h3 id='5,4.173cd'>5,4.173cd <small></small></h3>	<p class='l'>grāhyaṃ tadgrāhakāc caiva tatparāmṛśatā yataḥ //</p>
<h3 id='5,4.174ab'>5,4.174ab <small></small></h3>	<p class='l'>na parāmṛśyate 'vaśyaṃ rasādigrāhakaṃ yathā /</p>
<h3 id='5,4.174cd'>5,4.174cd <small></small></h3>	<p class='l'>dvayaṃ paraspareṇaivaṃ bhinnaṃ sādhyaṃ rasādivat //</p>
<h3 id='5,4.175ab'>5,4.175ab <small></small></h3>	<p class='l'>aikarūpyeṇa cājñānāt santānāntarabuddhivat /</p>
<h3 id='5,4.175cd'>5,4.175cd <small>(<a href='docExplore?doc_id=ŚV_5,4.175cd_5,4.178cd'>ŚV_5,4.175cd_5,4.178cd</a>)</small></h3>	<p class='l'>jñānaṃ svāṃśaṃ na gṛhṇāti jñānotpatteḥ svaśaktivat //</p>
<h3 id='5,4.176ab'>5,4.176ab <small></small></h3>	<p class='l'>grāhyatvapratiṣedhaś ca dvayahīnā hi vāsate /</p>
<h3 id='5,4.176cd'>5,4.176cd <small></small></h3>	<p class='l'>caitrajñānaṃ tadudbhūtajñānāṃśagrāhyabodhakam //</p>
<h3 id='5,4.177ab'>5,4.177ab <small></small></h3>	<p class='l'>jñānatvān na bhaved yadvat tasya dehāntarodbhavam /</p>
<h3 id='5,4.177cd'>5,4.177cd <small></small></h3>	<p class='l'>etayaiva diśā vācyā śaktidvayanirākriyā //</p>
<h3 id='5,4.178ab'>5,4.178ab <small></small></h3>	<p class='l'>pramāṇāntarasiddhatvād anyatrānekaśaktitā /</p>
<h3 id='5,4.178cd'>5,4.178cd <small></small></h3>	<p class='l'>na tv atra kāraṇaṃ tādṛk śaktibhedakṛdasti te //</p>
<h3 id='5,4.179ab'>5,4.179ab <small>(<a href='docExplore?doc_id=ŚV_5,4.179ab_5,4.181cd'>ŚV_5,4.179ab_5,4.181cd</a>)</small></h3>	<p class='l'>tasmād ubhayasiddhatvāl lāghavād yaḥ parigrahaḥ /</p>
<h3 id='5,4.179cd'>5,4.179cd <small></small></h3>	<p class='l'>upāyatvāc ca yat tasya pūrvagrahaṇakalpanam //</p>
<h3 id='5,4.180ab'>5,4.180ab <small></small></h3>	<p class='l'>cakṣuradīndriyair atra tadanaikāntikaṃ bhavet /</p>
<h3 id='5,4.180cd'>5,4.180cd <small></small></h3>	<p class='l'>yad apy apratibaddhatvād utpattau gṛhyatām iti //</p>
<h3 id='5,4.181ab'>5,4.181ab <small></small></h3>	<p class='l'>tatrātmanā na śaktyaṃ tannānyotpattis tadasti vā /</p>
<h3 id='5,4.181cd'>5,4.181cd <small></small></h3>	<p class='l'>tenaitat kāraṇābhāvāt tadānīṃ nānubhūyate //</p>
<h3 id='5,4.182ab'>5,4.182ab <small>(<a href='docExplore?doc_id=ŚV_5,4.182ab_5,4.184cd'>ŚV_5,4.182ab_5,4.184cd</a>)</small></h3>	<p class='l'>nānyathā hy arthasadbhāvo dṛṣṭaḥ sannupapadyate /</p>
<h3 id='5,4.182cd'>5,4.182cd <small></small></h3>	<p class='l'>jñānaṃ cen netyataḥ paścāt pramāṇam upajāyate //</p>
<h3 id='5,4.183ab'>5,4.183ab <small></small></h3>	<p class='l'>na cāpy apratibandhena kevalena graho bhavet /</p>
<h3 id='5,4.183cd'>5,4.183cd <small></small></h3>	<p class='l'>viśiṣṭakāraṇābhāve 'py artho naivānubhūyate //</p>
<h3 id='5,4.184ab'>5,4.184ab <small></small></h3>	<p class='l'>vyāpṛtaṃ cārthasaṃvittau jñānaṃ nātmānamṛcchati /</p>
<h3 id='5,4.184cd'>5,4.184cd <small></small></h3>	<p class='l'>tena prakāśakatve 'pi bodhāyānyat pratīkṣyate //</p>
<h3 id='5,4.185ab'>5,4.185ab <small>(<a href='docExplore?doc_id=ŚV_5,4.185ab_5,4.187cd'>ŚV_5,4.185ab_5,4.187cd</a>)</small></h3>	<p class='l'>īdṛśaṃ vā prakāśatvaṃ tasyārthānubhavātmakam /</p>
<h3 id='5,4.185cd'>5,4.185cd <small></small></h3>	<p class='l'>na cātmānubhavo 'sty asyetyātmano na prakāśakam //</p>
<h3 id='5,4.186ab'>5,4.186ab <small></small></h3>	<p class='l'>sati prakāśakatve ca vyavasthā dṛśyate yathā /</p>
<h3 id='5,4.186cd'>5,4.186cd <small></small></h3>	<p class='l'>rūpādau cakṣurādīnāṃ tathātrāpi bhaviṣyati //</p>
<h3 id='5,4.187ab'>5,4.187ab <small></small></h3>	<p class='l'>prakāśakatvaṃ bāhye 'rthe śaktyabhāvāt tu nātmani /</p>
<h3 id='5,4.187cd'>5,4.187cd <small></small></h3>	<p class='l'>anyena vānubhāve 'sāv anavasthā prasajyate //</p>
<h3 id='5,4.188ab'>5,4.188ab <small>(<a href='docExplore?doc_id=ŚV_5,4.188ab_5,4.190cd'>ŚV_5,4.188ab_5,4.190cd</a>)</small></h3>	<p class='l'>tatra tatra smṛtiṃ dṛṣṭvā sarvānubhavakalpanā /</p>
<h3 id='5,4.188cd'>5,4.188cd <small></small></h3>	<p class='l'>ekena tv anubhūtatve sarvaṃ tatraiva sambhavet //</p>
<h3 id='5,4.189ab'>5,4.189ab <small></small></h3>	<p class='l'>tatrāpi smṛtir ity etan na lokānumataṃ vacaḥ /</p>
<h3 id='5,4.189cd'>5,4.189cd <small></small></h3>	<p class='l'>na hi vijñānasantānaṃ kaś cit smarati laukikaḥ //</p>
<h3 id='5,4.190ab'>5,4.190ab <small></small></h3>	<p class='l'>ghaṭādāv agṛhīte 'rthe yadi tāvad anantaram /</p>
<h3 id='5,4.190cd'>5,4.190cd <small></small></h3>	<p class='l'>arthāpattyāv abudhyante vijñānāni punaḥ punaḥ //</p>
<h3 id='5,4.191ab'>5,4.191ab <small>(<a href='docExplore?doc_id=ŚV_5,4.191ab_5,4.193cd'>ŚV_5,4.191ab_5,4.193cd</a>)</small></h3>	<p class='l'>yāvacchramaṃ tataḥ paścāt tāvatyeva smariṣyati /</p>
<h3 id='5,4.191cd'>5,4.191cd <small></small></h3>	<p class='l'>tadā tv akalpite 'py evaṃ smṛtivarndhyāsutādivat //</p>
<h3 id='5,4.192ab'>5,4.192ab <small></small></h3>	<p class='l'>smṛtibhrāntaś ca yāpy atra paścāj jñāneṣu jāyate /</p>
<h3 id='5,4.192cd'>5,4.192cd <small></small></h3>	<p class='l'>tadaivārthasmṛter eṣāṃ tajñānādipramāṇatā //</p>
<h3 id='5,4.193ab'>5,4.193ab <small></small></h3>	<p class='l'>yāvacchramaṃ ca tadbuddhis tatprabandhe mahaty api /</p>
<h3 id='5,4.193cd'>5,4.193cd <small></small></h3>	<p class='l'>śramād rucyānyasamparkād vicchedo viṣayeṣv iva //</p>
<h3 id='5,4.194ab'>5,4.194ab <small>(<a href='docExplore?doc_id=ŚV_5,4.194ab_5,4.197ab'>ŚV_5,4.194ab_5,4.197ab</a>)</small></h3>	<p class='l'>tatrāpi smṛtir ity eṣāṃ prathame pratyaye yadi /</p>
<h3 id='5,4.194cd'>5,4.194cd <small></small></h3>	<p class='l'>tanmātragrahaṇād evaṃ nānavasthā prasajyate //</p>
<h3 id='5,4.195ab'>5,4.195ab <small></small></h3>	<p class='l'>smaraṇaṃ tv atha sarveṣu tatsiddhyai grahaṇaṃ tathā /</p>
<h3 id='5,4.195cd'>5,4.195cd <small></small></h3>	<p class='l'>pramāṇavattvād āyātaḥ pravāhaḥ kena vāryate //</p>
<h3 id='5,4.196ab'>5,4.196ab <small></small></h3>	<p class='l'>atha tānyādyavijñānaviṣayāṇīti kalpyate /</p>
<h3 id='5,4.196cd'>5,4.196cd <small></small></h3>	<p class='l'>nottarottarabuddhīnāṃ viśeṣa upapadyate //</p>
<h3 id='5,4.197ab'>5,4.197ab <small></small></h3>	<p class='l'>vijñānaviṣayatvaṃ ca yasya sarvāsu buddhiṣu /</p>
<h3 id='5,4.197cd'>5,4.197cd <small>(<a href='docExplore?doc_id=ŚV_5,4.197cd_5,4.200ab'>ŚV_5,4.197cd_5,4.200ab</a>)</small></h3>	<p class='l'>ghaṭavijñāna tajñānaviśeṣas tena durlabhaḥ //</p>
<h3 id='5,4.198ab'>5,4.198ab <small></small></h3>	<p class='l'>smaran yathaiva vijñānaṃ nirākāraṃ smaratyayam /</p>
<h3 id='5,4.198cd'>5,4.198cd <small></small></h3>	<p class='l'>tathā smaran gṛhītārthaṃ nirākāratayā smaret //</p>
<h3 id='5,4.199ab'>5,4.199ab <small></small></h3>	<p class='l'>jñānapṛṣṭena yo 'py ūrdhvaṃ parāmarśo bhavaty asau /</p>
<h3 id='5,4.199cd'>5,4.199cd <small></small></h3>	<p class='l'>tasyārtheṣv abhyupāyatvān na tu grāhyatvakāritaḥ //</p>
<h3 id='5,4.200ab'>5,4.200ab <small></small></h3>	<p class='l'>pratyāsannatvasambandhau grāhyatvāsambhavāc cyutau /</p>
<h3 id='5,4.200cd'>5,4.200cd <small>(<a href='docExplore?doc_id=ŚV_5,4.200cd_5,4.203ab'>ŚV_5,4.200cd_5,4.203ab</a>)</small></h3>	<p class='l'>viṣayatvena vāpy etau staḥ kiṃ deśāvibhāgataḥ //</p>
<h3 id='5,4.201ab'>5,4.201ab <small></small></h3>	<p class='l'>arthākārasya yo 'py ukto mithyājñāneṣv asambhavaḥ /</p>
<h3 id='5,4.201cd'>5,4.201cd <small></small></h3>	<p class='l'>dośakālānyathāmātrasambhavaḥ keṣu cit kṛtaḥ //</p>
<h3 id='5,4.202ab'>5,4.202ab <small></small></h3>	<p class='l'>pratyakṣād anyavijñānam atītānāgatair api /</p>
<h3 id='5,4.202cd'>5,4.202cd <small></small></h3>	<p class='l'>janyate 'rthe bhavantīṣu vāsanāsvasatīṣu vā //</p>
<h3 id='5,4.203ab'>5,4.203ab <small></small></h3>	<p class='l'>yaḥ punar nānubhūto 'rtho na vāpy anubhaviṣyate /</p>
<h3 id='5,4.203cd'>5,4.203cd <small>(<a href='docExplore?doc_id=ŚV_5,4.203cd_5,4.206ab'>ŚV_5,4.203cd_5,4.206ab</a>)</small></h3>	<p class='l'>vāsanābhāvatas tatra tavāpy anubhavaḥ katham //</p>
<h3 id='5,4.204ab'>5,4.204ab <small></small></h3>	<p class='l'>vināpi vāsanātaś ced buddhir utpadyate tataḥ /</p>
<h3 id='5,4.204cd'>5,4.204cd <small></small></h3>	<p class='l'>vāsanāyā nimittatvam abhyupetaṃ virudhyate //</p>
<h3 id='5,4.205ab'>5,4.205ab <small></small></h3>	<p class='l'>vāsanā ced bhavet tatra sā ca saṃvittipūrvikā /</p>
<h3 id='5,4.205cd'>5,4.205cd <small></small></h3>	<p class='l'>tathā sati ca pūrvatra gṛhītaḥ kvāpy asau dhruvam //</p>
<h3 id='5,4.206ab'>5,4.206ab <small></small></h3>	<p class='l'>evaṃ ca naiva vaktavyam atyantābhavanaṃ kva cit /</p>
<h3 id='5,4.206cd'>5,4.206cd <small>(<a href='docExplore?doc_id=ŚV_5,4.206cd_5,4.209ab'>ŚV_5,4.206cd_5,4.209ab</a>)</small></h3>	<p class='l'>anyathānupapatyā hi siddhā janmāntare 'stitā //</p>
<h3 id='5,4.207ab'>5,4.207ab <small></small></h3>	<p class='l'>duṣṭatvena ca vijñānam anyathāpi vyavasthitam /</p>
<h3 id='5,4.207cd'>5,4.207cd <small></small></h3>	<p class='l'>pṛthivyādiṣu gṛhṇīyād ākāraṃ tannibandhanam //</p>
<h3 id='5,4.208ab'>5,4.208ab <small></small></h3>	<p class='l'>tānyapāsya tu naivārthe kva cid ākārakalpanā /</p>
<h3 id='5,4.208cd'>5,4.208cd <small></small></h3>	<p class='l'>na jñānaṃ hy anavaṣṭambham ātmānaṃ labdhum arhati //</p>
<h3 id='5,4.209ab'>5,4.209ab <small></small></h3>	<p class='l'>vijñānasyaiva vā kāryaṃ yady eṣo 'nye ca kalpitāḥ /</p>
<h3 id='5,4.209cd'>5,4.209cd <small>(<a href='docExplore?doc_id=ŚV_5,4.209cd_5,4.212ab'>ŚV_5,4.209cd_5,4.212ab</a>)</small></h3>	<p class='l'>viśeṣaḥ ko 'tra yenāyam atyantāsannitīṣyate //</p>
<h3 id='5,4.210ab'>5,4.210ab <small></small></h3>	<p class='l'>tasmād bhrāntir api tv eṣāṃ kalpayantyartham eva naḥ /</p>
<h3 id='5,4.210cd'>5,4.210cd <small></small></h3>	<p class='l'>kalpayatyanyathā santaṃ na tv ātmānaṃ vyavasyati //</p>
<h3 id='5,4.211ab'>5,4.211ab <small></small></h3>	<p class='l'>tataś ca bādhakajñānād vācoyuktir iyaṃ bhavet /</p>
<h3 id='5,4.211cd'>5,4.211cd <small></small></h3>	<p class='l'>arthe 'nyathāpi saty eṣa dhiyākāraḥ pratīyate //</p>
<h3 id='5,4.212ab'>5,4.212ab <small></small></h3>	<p class='l'>dvicandrādimatiṣv evam, tārakādimatau tathā /</p>
<h3 id='5,4.212cd'>5,4.212cd <small>(<a href='docExplore?doc_id=ŚV_5,4.212cd_5,4.215ab'>ŚV_5,4.212cd_5,4.215ab</a>)</small></h3>	<p class='l'>strītvādyanyatra dṛṣṭaṃ syāt, kathañ cid veha sambhavet //</p>
<h3 id='5,4.213ab'>5,4.213ab <small></small></h3>	<p class='l'>śabdamātrapratīyā vā, dṛṣṭair vā kaiś cid iṅganāt /</p>
<h3 id='5,4.213cd'>5,4.213cd <small></small></h3>	<p class='l'>saṃstyānaprasavasthānair yathā pātañjale mate //</p>
<h3 id='5,4.214ab'>5,4.214ab <small></small></h3>	<p class='l'>tena liṅgatrayasyātra sadbhāvaḥ syāt pramāṇavān /</p>
<h3 id='5,4.214cd'>5,4.214cd <small></small></h3>	<p class='l'>apekṣābhedataś cātra virodho 'pi na vidyate //</p>
<h3 id='5,4.215ab'>5,4.215ab <small></small></h3>	<p class='l'>kuṇapādimatau caivaṃ sārvarūpye vyavasthite /</p>
<h3 id='5,4.215cd'>5,4.215cd <small>(<a href='docExplore?doc_id=ŚV_5,4.215cd_5,4.218cd'>ŚV_5,4.215cd_5,4.218cd</a>)</small></h3>	<p class='l'>vāsanāḥ sahakāriṇyo vyavasthākāradarśane //</p>
<h3 id='5,4.216ab'>5,4.216ab <small></small></h3>	<p class='l'>svapratyayānukāro hi bahvākāreṣu vastuṣu /</p>
<h3 id='5,4.216cd'>5,4.216cd <small></small></h3>	<p class='l'>nirdhāraṇe bhaved dhetur nāpūrvākārakalpane //</p>
<h3 id='5,4.217ab'>5,4.217ab <small></small></h3>	<p class='l'>tathā dīrghaghaṭatvādau bhinnāpekṣānibandhanā /</p>
<h3 id='5,4.217cd'>5,4.217cd <small></small></h3>	<p class='l'>ākārabhedasampattir aviruddhā bhaviṣyati //</p>
<h3 id='5,4.218ab'>5,4.218ab <small></small></h3>	<p class='l'>nānekākārasaṃvitter nirākāratvakalpanā /</p>
<h3 id='5,4.218cd'>5,4.218cd <small></small></h3>	<p class='l'>yuktā, pratītibhedāt tu bahvākāratvasambhavaḥ //</p>
<h3 id='5,4.219ab'>5,4.219ab <small>(<a href='docExplore?doc_id=ŚV_5,4.219ab_5,4.221cd'>ŚV_5,4.219ab_5,4.221cd</a>)</small></h3>	<p class='l'>saṃvitteś ca viruddhānām ekasminn api sambhavaḥ /</p>
<h3 id='5,4.219cd'>5,4.219cd <small></small></h3>	<p class='l'>ekākāraṃ bhaved ekam iti neśvarabhāṣitam //</p>
<h3 id='5,4.220ab'>5,4.220ab <small></small></h3>	<p class='l'>tathaiva tadupetavyaṃ yad yathaivopalabhyate /</p>
<h3 id='5,4.220cd'>5,4.220cd <small></small></h3>	<p class='l'>na cāpy aikāntikaṃ tasya syād ekatvaṃ ca vastunaḥ //</p>
<h3 id='5,4.221ab'>5,4.221ab <small></small></h3>	<p class='l'>tasmād deśādisadbhāvanimittaiḥ pratyayaiḥ pṛthak /</p>
<h3 id='5,4.221cd'>5,4.221cd <small></small></h3>	<p class='l'>vastvākārāḥ pratīyerann udbhavābhibhavātmakāḥ //</p>
<h3 id='5,4.222ab'>5,4.222ab <small>(<a href='docExplore?doc_id=ŚV_5,4.222ab_5,4.225ab'>ŚV_5,4.222ab_5,4.225ab</a>)</small></h3>	<p class='l'>yugapadgrāhāṇāṃ ca yo yadākāravācinam /</p>
<h3 id='5,4.222cd'>5,4.222cd <small></small></h3>	<p class='l'>śabdaṃ smarati tenāsāv ākāraḥ sampratīyate //</p>
<h3 id='5,4.223ab'>5,4.223ab <small></small></h3>	<p class='l'>nityaṃ satsu tathā loke rūpādiṣu ghaṭe pṛthak /</p>
<h3 id='5,4.223cd'>5,4.223cd <small></small></h3>	<p class='l'>cakṣurādyanurodhena saṃvittir vyavatiṣṭhate //</p>
<h3 id='5,4.224ab'>5,4.224ab <small></small></h3>	<p class='l'>evam eva ghaṭatvādau sarvān prati bhavaty api /</p>
<h3 id='5,4.224cd'>5,4.224cd <small></small></h3>	<p class='l'>vācakasmṛtibhedena saṃvittir vyavatiṣṭhate //</p>
<h3 id='5,4.225ab'>5,4.225ab <small></small></h3>	<p class='l'>tasmād bahiḥ sthito 'py ātmā narāṇāṃ cakṣurādibhiḥ /</p>
<h3 id='5,4.225cd'>5,4.225cd <small>(<a href='docExplore?doc_id=ŚV_5,4.225cd_5,4.228ab'>ŚV_5,4.225cd_5,4.228ab</a>)</small></h3>	<p class='l'>prāpya vāprāpya vā buddher viṣayatvena kalpyate //</p>
<h3 id='5,4.226ab'>5,4.226ab <small></small></h3>	<p class='l'>vadanti laukikā yac ca yādṛg jñānaṃ tathā bahiḥ /</p>
<h3 id='5,4.226cd'>5,4.226cd <small></small></h3>	<p class='l'>te punar jñānasaṃvittyā tathārthaṃ prati jānate //</p>
<h3 id='5,4.227ab'>5,4.227ab <small></small></h3>	<p class='l'>grāhakatvena vijñānaṃ yathārthaṃ naḥ samarpayet /</p>
<h3 id='5,4.227cd'>5,4.227cd <small></small></h3>	<p class='l'>tādṛgarthaḥ sa ityevaṃ teṣāṃ vā tadupāyataḥ //</p>
<h3 id='5,4.228ab'>5,4.228ab <small></small></h3>	<p class='l'>laiṅgikāsattvam aprāptair etair bāhyārthavādibhiḥ /</p>
<h3 id='5,4.228cd'>5,4.228cd <small>(<a href='docExplore?doc_id=ŚV_5,4.228cd_5,4.231ab'>ŚV_5,4.228cd_5,4.231ab</a>)</small></h3>	<p class='l'>jñānānubhavam utkramya bāhya eva pratīyate //</p>
<h3 id='5,4.229ab'>5,4.229ab <small></small></h3>	<p class='l'>yathā loke ca tadbuddhir vācyam evaṃ parīkṣakaiḥ /</p>
<h3 id='5,4.229cd'>5,4.229cd <small></small></h3>	<p class='l'>na yādṛgantarākāras tādṛg bāhyo 'vakalpate //</p>
<h3 id='5,4.230ab'>5,4.230ab <small></small></h3>	<p class='l'>utpadyamānā gṛhyeta dhīrarthagrahaṇe yadi /</p>
<h3 id='5,4.230cd'>5,4.230cd <small></small></h3>	<p class='l'>pūrvapakṣasya kiṃ siddham, kathaṃ cārthāntaraṃ vadet //</p>
<h3 id='5,4.231ab'>5,4.231ab <small></small></h3>	<p class='l'>bāhyārthavādinaṃ brūte bhavān kiṃ naivam icchati /</p>
<h3 id='5,4.231cd'>5,4.231cd <small>(<a href='docExplore?doc_id=ŚV_5,4.231cd_5,4.234ab'>ŚV_5,4.231cd_5,4.234ab</a>)</small></h3>	<p class='l'>pratibandho na tasyāsti gṛhṇātyarthāntaraṃ yadā //</p>
<h3 id='5,4.232ab'>5,4.232ab <small></small></h3>	<p class='l'>uttaraṃ grahakābhāvāl liṅgābhāvāc ca nāsti naḥ /</p>
<h3 id='5,4.232cd'>5,4.232cd <small></small></h3>	<p class='l'>tadā grahaṇam ity etat, anyatarkeṣu cocyate //</p>
<h3 id='5,4.233ab'>5,4.233ab <small></small></h3>	<p class='l'>teṣu tarkeṣu vijñānam arthakāle 'vagamyate /</p>
<h3 id='5,4.233cd'>5,4.233cd <small></small></h3>	<p class='l'>tathā satyarthanāśaḥ syād ity etadupadiśyate //</p>
<h3 id='5,4.234ab'>5,4.234ab <small></small></h3>	<p class='l'>nanv ity etadasambaddhaṃ pareṣṭasyaiva codanāt /</p>
<h3 id='5,4.234cd'>5,4.234cd <small>(<a href='docExplore?doc_id=ŚV_5,4.234cd_5,4.237ab'>ŚV_5,4.234cd_5,4.237ab</a>)</small></h3>	<p class='l'>paurvāpryavibhāgo 'pi prāguktena virudhyate //</p>
<h3 id='5,4.235ab'>5,4.235ab <small></small></h3>	<p class='l'>kṣaṇikatvena yuktaṃ syāj jñātatvam atha cet tadā /</p>
<h3 id='5,4.235cd'>5,4.235cd <small></small></h3>	<p class='l'>bhūtakālāśrayād brūyād, pṛthoktasya punarvacaḥ //</p>
<h3 id='5,4.236ab'>5,4.236ab <small></small></h3>	<p class='l'>atrāpi na svasiddhāntamūce vyājāt parasya tu /</p>
<h3 id='5,4.236cd'>5,4.236cd <small></small></h3>	<p class='l'>bhrāntatvād anyathā pakṣaṃ gṛhītveti sma pṛcchati //</p>
<h3 id='5,4.237ab'>5,4.237ab <small></small></h3>	<p class='l'>sahotpattyupalabdhā hi jñānasyaikāntataḥ sthitiḥ /</p>
<h3 id='5,4.237cd'>5,4.237cd <small>(<a href='docExplore?doc_id=ŚV_5,4.237cd_5,4.240ab'>ŚV_5,4.237cd_5,4.240ab</a>)</small></h3>	<p class='l'>prāgūrdhvaṃ vārthasaṃvitter yugapad veti cintyate //</p>
<h3 id='5,4.238ab'>5,4.238ab <small></small></h3>	<p class='l'>evaṃ cārthasya saṃvitteḥ paścāj jñānāvabodhanam /</p>
<h3 id='5,4.238cd'>5,4.238cd <small></small></h3>	<p class='l'>bravītu nūnam etasya paścād utpadyate 'pi tat //</p>
<h3 id='5,4.239ab'>5,4.239ab <small></small></h3>	<p class='l'>na caitac chaktyate tasmād utpatter apakarṣaṇam /</p>
<h3 id='5,4.239cd'>5,4.239cd <small></small></h3>	<p class='l'>karomi tāvat tatkālā saṃvittir api setsyati //</p>
<h3 id='5,4.240ab'>5,4.240ab <small></small></h3>	<p class='l'>prāk ca tadgrahaṇe siddhe bāhyābhyantarayor dhruvam /</p>
<h3 id='5,4.240cd'>5,4.240cd <small>(<a href='docExplore?doc_id=ŚV_5,4.240cd_5,4.243ab'>ŚV_5,4.240cd_5,4.243ab</a>)</small></h3>	<p class='l'>vivekādarśanam, tasmād idam, pūrvaṃ ca coditam //</p>
<h3 id='5,4.241ab'>5,4.241ab <small></small></h3>	<p class='l'>yugapad gṛhyamāṇe 'pi nākāro 'rthasya lakṣyate /</p>
<h3 id='5,4.241cd'>5,4.241cd <small></small></h3>	<p class='l'>tasmād arthasya saṃvittiḥ pūrvaṃ yatnena sādhyate //</p>
<h3 id='5,4.242ab'>5,4.242ab <small></small></h3>	<p class='l'>yas tv etasyottaro granthaḥ prāg evāsau nirūpitaḥ /</p>
<h3 id='5,4.242cd'>5,4.242cd <small></small></h3>	<p class='l'>na tv etat sādhanaṃ sākṣāt pūrvaṃ buddher abodhane //</p>
<h3 id='5,4.243ab'>5,4.243ab <small></small></h3>	<p class='l'>na parāmṛśyate 'rthātmā jñāto 'py ajñātavad yataḥ /</p>
<h3 id='5,4.243cd'>5,4.243cd <small>(<a href='docExplore?doc_id=ŚV_5,4.243cd_5,4.246ab'>ŚV_5,4.243cd_5,4.246ab</a>)</small></h3>	<p class='l'>tasān na grahaṇaṃ pūrvaṃ buddheḥ kiṃ kena saṅgatam //</p>
<h3 id='5,4.244ab'>5,4.244ab <small></small></h3>	<p class='l'>ataḥ pūrvopalabdhyā yo buddhyākāro 'tra vāñchitaḥ /</p>
<h3 id='5,4.244cd'>5,4.244cd <small></small></h3>	<p class='l'>tannirākaraṇenaiva phalatvād granthavarṇanā //</p>
<h3 id='5,4.245ab'>5,4.245ab <small></small></h3>	<p class='l'>kāmaṃ buddher iti tv etadarthādhīnatvam ucyate /</p>
<h3 id='5,4.245cd'>5,4.245cd <small></small></h3>	<p class='l'>na cārtharūpād bhedena dhiyām asti nirūpaṇam //</p>
<h3 id='5,4.246ab'>5,4.246ab <small></small></h3>	<p class='l'>pararūpanirūpyaṃ ca na meyaṃ mṛgatoyavat /</p>
<h3 id='5,4.246cd'>5,4.246cd <small>(<a href='docExplore?doc_id=ŚV_5,4.246cd_5,4.249cd'>ŚV_5,4.246cd_5,4.249cd</a>)</small></h3>	<p class='l'>asadgrāhyānusāreṇa jñānasaṃvedyatā tava //</p>
<h3 id='5,4.247ab'>5,4.247ab <small></small></h3>	<p class='l'>svacchatvāt tu svarūpasya kalpitā grāhyatā dhiyām /</p>
<h3 id='5,4.247cd'>5,4.247cd <small></small></h3>	<p class='l'>vāsanopaplavāt tena na meyaṃ pāramārthikam //</p>
<h3 id='5,4.248ab'>5,4.248ab <small></small></h3>	<p class='l'>nimittaniyatatvaṃ tu samānam ubhayor api /</p>
<h3 id='5,4.248cd'>5,4.248cd <small></small></h3>	<p class='l'>nijaśaktyanusāritvāj jñānabāhyārthavādinoḥ //</p>
<h3 id='5,4.249ab'>5,4.249ab <small></small></h3>	<p class='l'>tantvarthair api kasmād vaḥ kriyate kevalaḥ paṭaḥ /</p>
<h3 id='5,4.249cd'>5,4.249cd <small></small></h3>	<p class='l'>nārabhyate ghaṭaḥ kiṃ tair mṛtpiṇḍārthena vā paṭaḥ //</p>
<h3 id='5,4.250ab'>5,4.250ab <small>(<a href='docExplore?doc_id=ŚV_5,4.250ab_5,4.253ab'>ŚV_5,4.250ab_5,4.253ab</a>)</small></h3>	<p class='l'>tantumṛtpiṇḍavijñāne hy anuyojye mate yadi /</p>
<h3 id='5,4.250cd'>5,4.250cd <small></small></h3>	<p class='l'>arthaparyanuyogo 'pi tadvad eva prasajyate //</p>
<h3 id='5,4.251ab'>5,4.251ab <small></small></h3>	<p class='l'>arthārambhavyavasthā cet sāmarthyaniyamāśrayā /</p>
<h3 id='5,4.251cd'>5,4.251cd <small></small></h3>	<p class='l'>jñānārambhavyavasthāyāṃ sāmarthyaṃ kena vāryate //</p>
<h3 id='5,4.252ab'>5,4.252ab <small></small></h3>	<p class='l'>tasmād yatrobhayor doṣaḥ parihāro 'pi vā samaḥ /</p>
<h3 id='5,4.252cd'>5,4.252cd <small></small></h3>	<p class='l'>naikaḥ paryanuyoktavyas tādṛgarthavicāraṇe //</p>
<h3 id='5,4.253ab'>5,4.253ab <small></small></h3>	<p class='l'>deśakālanimittāni vyañjakānyarthavādinaḥ /</p>
<h3 id='5,4.253cd'>5,4.253cd <small>(<a href='docExplore?doc_id=ŚV_5,4.253cd_5,4.256ab'>ŚV_5,4.253cd_5,4.256ab</a>)</small></h3>	<p class='l'>śaktīnāṃ kāraṇasthānāṃ svakāryaniyamaṃ prati //</p>
<h3 id='5,4.254ab'>5,4.254ab <small></small></h3>	<p class='l'>śaktayo 'pi ca bhāvānāṃ kāryārthāpattikalpitāḥ /</p>
<h3 id='5,4.254cd'>5,4.254cd <small></small></h3>	<p class='l'>prasiddhāḥ pāramārthikyaḥ pratikāryaṃ vyavasthitāḥ //</p>
<h3 id='5,4.255ab'>5,4.255ab <small></small></h3>	<p class='l'>bhavatas tu na vijñānād bhinnābhinnā nirūpyate /</p>
<h3 id='5,4.255cd'>5,4.255cd <small></small></h3>	<p class='l'>śaktiḥ saṃvṛtisadbhāvam utsṛjya paramārthataḥ //</p>
<h3 id='5,4.256ab'>5,4.256ab <small></small></h3>	<p class='l'>vāsanaiva ca yuṣmābhiḥ śaktiśabdena gīyate /</p>
<h3 id='5,4.256cd'>5,4.256cd <small>(<a href='docExplore?doc_id=ŚV_5,4.256cd_5,4.259ab'>ŚV_5,4.256cd_5,4.259ab</a>)</small></h3>	<p class='l'>nimittaniyatatvaṃ ca vāsanāyā yad ucyate //</p>
<h3 id='5,4.257ab'>5,4.257ab <small></small></h3>	<p class='l'>tasyāś cāsambhavenaitad apārārthyāc ca durlabham /</p>
<h3 id='5,4.257cd'>5,4.257cd <small></small></h3>	<p class='l'>deśakālanimittādi na ca te 'sti niyāmakam //</p>
<h3 id='5,4.258ab'>5,4.258ab <small></small></h3>	<p class='l'>matvaitad api cety āha bhāṣyakāraḥ paraṃ prati /</p>
<h3 id='5,4.258cd'>5,4.258cd <small></small></h3>	<p class='l'>tasmād aparihāro 'yaṃ tantubhyas te yathā paṭaḥ //</p>
<h3 id='5,4.259ab'>5,4.259ab <small></small></h3>	<p class='l'>tathā me tantubuddhibhyaḥ paṭabuddhir itīdṛśaḥ /</p>
<h3 id='5,4.259cd'>5,4.259cd <small>(<a href='docExplore?doc_id=ŚV_5,4.259cd_5,4.264cd'>ŚV_5,4.259cd_5,4.264cd</a>)</small></h3>	<p class='l'>evamādyapramāṇābhyāṃ na tāvad bāhyaśūnyatā //</p>
<h3 id='5,4.260ab'>5,4.260ab <small></small></h3>	<p class='l'>āgamasya tu naiveha vyāpāraḥ, ato 'nyathāpi vā /</p>
<h3 id='5,4.260cd'>5,4.260cd <small></small></h3>	<p class='l'>nopamā sadṛśābhāvāt, nārthāpattir viparyayāt //</p>
<h3 id='5,4.261ab'>5,4.261ab <small></small></h3>	<p class='l'>tasmād abhāvagamyatvaṃ śūnyatāyāḥ sthitaṃ hi naḥ /</p>
<h3 id='5,4.261cd'>5,4.261cd <small></small></h3>	<p class='l'>evaṃ pramāṇato 'siddhā yaiḥ prameyāśrayocyate //</p>
<h3 id='5,4.262cd'>5,4.262cd <small></small></h3>	<p class='l'>bāhyasyāṇusamūhāder grāhyasyāsambhavekṣaṇāt //</p>
<h3 id='5,4.263ab'>5,4.263ab <small></small></h3>	<p class='l'>tairāntarāsambhavato yathoktād jñeyatvam anyasya balād upeyam /</p>
<h3 id='5,4.263cd'>5,4.263cd <small></small></h3>	<p class='l'>grāhyā na ceṣṭāḥ paramāṇavo 'taḥ satyaḥ samūhaḥ pratipādanīyaḥ //</p>
<h3 id='5,4.264ab'>5,4.264ab <small></small></h3>	<p class='l'>iti bahirviṣayapratipādanād tadabhāvakṛtā matisaṃvṛtiḥ /</p>
<h3 id='5,4.264cd'>5,4.264cd <small></small></h3>	<p class='l'>ubhayatattvavidāṃ paramārthataḥ, kṣamam idaṃ dhuri dharmavicāraṇe //</p>
<h2 id='5,5'>5,5</h2>
<p>&lt;anumānapariccheda (AMP)&gt;</p>
<h3 id='5,5.1ab'>5,5.1ab <small>(<a href='docExplore?doc_id=ŚV_5,5.1ab_5,5.4ab'>ŚV_5,5.1ab_5,5.4ab</a>)</small></h3>	<p class='l'>pratyakṣāvyabhicāritvād evaṃlakṣaṇakaṃ ca yat /</p>
<h3 id='5,5.1cd'>5,5.1cd <small></small></h3>	<p class='l'>prasiddham anumānādi na parīkṣyaṃ tad apy ataḥ //</p>
<h3 id='5,5.2ab'>5,5.2ab <small></small></h3>	<p class='l'>pramātā jñātasambandhaḥ, ekadeśyatha vocyate /</p>
<h3 id='5,5.2cd'>5,5.2cd <small></small></h3>	<p class='l'>karmadhārayapakṣo vā sambandhinyekadeśatā //</p>
<h3 id='5,5.3ab'>5,5.3ab <small></small></h3>	<p class='l'>dvayaṃ vā jñātasambandham upalabdhaṃ parasparam /</p>
<h3 id='5,5.3cd'>5,5.3cd <small></small></h3>	<p class='l'>tasyaikadeśaśabdābhyām ucyete samudāyinau //</p>
<h3 id='5,5.4ab'>5,5.4ab <small></small></h3>	<p class='l'>sambandho vyāptir iṣṭātra liṅgādharmasya liṅginā /</p>
<h3 id='5,5.4cd'>5,5.4cd <small>(<a href='docExplore?doc_id=ŚV_5,5.4cd_5,5.7ab'>ŚV_5,5.4cd_5,5.7ab</a>)</small></h3>	<p class='l'>vyāpyasya gamakatvaṃ ca vyāpakaṃ gamyam iṣyate //</p>
<h3 id='5,5.5ab'>5,5.5ab <small></small></h3>	<p class='l'>yo yasya deśakālābhyāṃ samo nyūno 'pi vā bhavet /</p>
<h3 id='5,5.5cd'>5,5.5cd <small></small></h3>	<p class='l'>sa vyāpyo vyāpakas tasya samo vābhyadhiko 'pi vā //</p>
<h3 id='5,5.6ab'>5,5.6ab <small></small></h3>	<p class='l'>tena vyāpye gṛhīte 'rthe vyāpakas tasya gṛhyate /</p>
<h3 id='5,5.6cd'>5,5.6cd <small></small></h3>	<p class='l'>na hy anyathā bhavaty eṣā vyāpyavyāpakatā tayoḥ //</p>
<h3 id='5,5.7ab'>5,5.7ab <small></small></h3>	<p class='l'>vyāpakatvagṛhītas tu vyāpyo yady api vastutaḥ /</p>
<h3 id='5,5.7cd'>5,5.7cd <small>(<a href='docExplore?doc_id=ŚV_5,5.7cd_5,5.10ab'>ŚV_5,5.7cd_5,5.10ab</a>)</small></h3>	<p class='l'>ādhikye 'py aviruddhatvād vyāpyaṃ na pratipādayet //</p>
<h3 id='5,5.8ab'>5,5.8ab <small></small></h3>	<p class='l'>vispaṣṭaṃ dṛṣṭam etac ca goviṣāṇitvayor mitau /</p>
<h3 id='5,5.8cd'>5,5.8cd <small></small></h3>	<p class='l'>vyāpyatvād gamikā gāvo vyāpikā na viṣāṇitā //</p>
<h3 id='5,5.9ab'>5,5.9ab <small></small></h3>	<p class='l'>tena yatrāpy ubhau dhrmau vyāpyavyāpakasammatau /</p>
<h3 id='5,5.9cd'>5,5.9cd <small></small></h3>	<p class='l'>tatrāpi vyāpyataiva syād aṅgaṃ na vyāpitā miteḥ //</p>
<h3 id='5,5.10ab'>5,5.10ab <small></small></h3>	<p class='l'>tena dharmyantareṣv eṣā yasya yenaiva yādṛśī /</p>
<h3 id='5,5.10cd'>5,5.10cd <small>(<a href='docExplore?doc_id=ŚV_5,5.10cd_5,5.13cd'>ŚV_5,5.10cd_5,5.13cd</a>)</small></h3>	<p class='l'>deśe yāvati kāle vā vyāpyatā prāṅ nirūpitā //</p>
<h3 id='5,5.11ab'>5,5.11ab <small></small></h3>	<p class='l'>tasya tāvati tādṛk sa dṛṣṭo dharmyantare punaḥ /</p>
<h3 id='5,5.11cd'>5,5.11cd <small></small></h3>	<p class='l'>vyāpyāṃśo vyāpakāṃśasya tathaiva pratipādakaḥ //</p>
<h3 id='5,5.12ab'>5,5.12ab <small></small></h3>	<p class='l'>bhūyodarśanagamyā ca vyāptiḥ, sāmānyadharmayoḥ /</p>
<h3 id='5,5.12cd'>5,5.12cd <small></small></h3>	<p class='l'>jñāyate bhedahānena, kva cic cāpi viśeṣayoḥ //</p>
<h3 id='5,5.13ab'>5,5.13ab <small></small></h3>	<p class='l'>kṛttikodayamālakṣya rohiṇyāsattikḷptivat /</p>
<h3 id='5,5.13cd'>5,5.13cd <small></small></h3>	<p class='l'>vyāpteś ca dṛśyamānāyāḥ kaś cid dharmaḥ prayojakaḥ //</p>
<h3 id='5,5.14ab'>5,5.14ab <small>(<a href='docExplore?doc_id=ŚV_5,5.14ab_5,5.16cd'>ŚV_5,5.14ab_5,5.16cd</a>)</small></h3>	<p class='l'>asmin saty amunā bhāvyam iti śaktyā nirūpyate /</p>
<h3 id='5,5.14cd'>5,5.14cd <small></small></h3>	<p class='l'>anye paraprayuktānāṃ vyāptīnām upajīvakāḥ //</p>
<h3 id='5,5.15ab'>5,5.15ab <small></small></h3>	<p class='l'>tair dṛṣṭair api naiveṣṭā vyāpakāṃśāvadhāraṇā /</p>
<h3 id='5,5.15cd'>5,5.15cd <small></small></h3>	<p class='l'>ye tu tān api visrabdhaṃ sādhyasiddhyau prayuñjate //</p>
<h3 id='5,5.16ab'>5,5.16ab <small></small></h3>	<p class='l'>sulabhaiḥ pratihetvādidoṣair bhrāmyanti te ciram /</p>
<h3 id='5,5.16cd'>5,5.16cd <small></small></h3>	<p class='l'>teṣv āgamaviruddhatvaṃ svayaṃ ceṣṭavighātitā //</p>
<h3 id='5,5.17ab'>5,5.17ab <small>(<a href='docExplore?doc_id=ŚV_5,5.17ab_5,5.20ab'>ŚV_5,5.17ab_5,5.20ab</a>)</small></h3>	<p class='l'>alaukikavivādāś ca varṇyas te haitukais tataḥ /</p>
<h3 id='5,5.17cd'>5,5.17cd <small></small></h3>	<p class='l'>niṣiddhitvena hiṃsānām adharmatvaṃ prayujyate //</p>
<h3 id='5,5.18ab'>5,5.18ab <small></small></h3>	<p class='l'>tadabhāve na tatsiddhir hiṃsātvād aprayojakāt /</p>
<h3 id='5,5.18cd'>5,5.18cd <small></small></h3>	<p class='l'>hetudvayaprayukte ca mithyātve sarvabuddhiṣu //</p>
<h3 id='5,5.19ab'>5,5.19ab <small></small></h3>	<p class='l'>jñānatvotpattimattvādisādhako naprayojakaḥ /</p>
<h3 id='5,5.19cd'>5,5.19cd <small></small></h3>	<p class='l'>traivarṇikaprayuktā ca yāgādeḥ svargahetutā //</p>
<h3 id='5,5.20ab'>5,5.20ab <small></small></h3>	<p class='l'>na manuṣyatvamātreṇa śūdrasthena prayujyate /</p>
<h3 id='5,5.20cd'>5,5.20cd <small>(<a href='docExplore?doc_id=ŚV_5,5.20cd_5,5.23cd'>ŚV_5,5.20cd_5,5.23cd</a>)</small></h3>	<p class='l'>kṛtasāvayavatvādiprayuktā ca vināśitā //</p>
<h3 id='5,5.21ab'>5,5.21ab <small></small></h3>	<p class='l'>prayatnānantarajñānasadṛśair na prayujyate /</p>
<h3 id='5,5.21cd'>5,5.21cd <small></small></h3>	<p class='l'>jātimattvendriyatvādi vastusanmātrabandhanam //</p>
<h3 id='5,5.22ab'>5,5.22ab <small></small></h3>	<p class='l'>śadānityatvasiddhyarthaṃ ko vaded yo na tārkikaḥ /</p>
<h3 id='5,5.22cd'>5,5.22cd <small></small></h3>	<p class='l'>tasmād ya eva yasyārtho dṛṣṭaḥ sādhanaśaktitaḥ //</p>
<h3 id='5,5.23ab'>5,5.23ab <small></small></h3>	<p class='l'>sa eva gamakas tasya na prasaṅgānvito 'pi yaḥ /</p>
<h3 id='5,5.23cd'>5,5.23cd <small></small></h3>	<p class='l'>upāttaś caikadeśābhyāṃ dharmy apy atraikadeśatā //</p>
<h3 id='5,5.24ab'>5,5.24ab <small>(<a href='docExplore?doc_id=ŚV_5,5.24ab_5,5.27ab'>ŚV_5,5.24ab_5,5.27ab</a>)</small></h3>	<p class='l'>apārārthye hi dhūmādeḥ svarūpair naikadeśatā /</p>
<h3 id='5,5.24cd'>5,5.24cd <small></small></h3>	<p class='l'>sa eva cobhayātamāyaṃ gamyo gamaka eva vā //</p>
<h3 id='5,5.25ab'>5,5.25ab <small></small></h3>	<p class='l'>asiddhenaikadeśena gamyaḥ siddhena bodhakaḥ /</p>
<h3 id='5,5.25cd'>5,5.25cd <small></small></h3>	<p class='l'>ataḥ pṛthagabhinno vāprayoktāṇāṃ vivakṣaya //</p>
<h3 id='5,5.26ab'>5,5.26ab <small></small></h3>	<p class='l'>anityaḥ kṛtako yasmād dhūmavān agnimān iti /</p>
<h3 id='5,5.26cd'>5,5.26cd <small></small></h3>	<p class='l'>dharmyabhinnam upādānam, bhedo 'trāgnir itīdṛśe //</p>
<h3 id='5,5.27ab'>5,5.27ab <small></small></h3>	<p class='l'>ekadeśaviśiṣṭaś ca dharmyevātrānumīyate /</p>
<h3 id='5,5.27cd'>5,5.27cd <small>(<a href='docExplore?doc_id=ŚV_5,5.27cd_5,5.30ab'>ŚV_5,5.27cd_5,5.30ab</a>)</small></h3>	<p class='l'>na hi tannirapekṣatve sambhavaty anumeyatā //</p>
<h3 id='5,5.28ab'>5,5.28ab <small></small></h3>	<p class='l'>na dharmamātraṃ siddhatvāt, tathā dharmī, tathobhayam /</p>
<h3 id='5,5.28cd'>5,5.28cd <small></small></h3>	<p class='l'>vyastaṃ vāpi samastaṃ vā svātantryeṇānumīyate //</p>
<h3 id='5,5.29ab'>5,5.29ab <small></small></h3>	<p class='l'>ekadeśasya liṅgatvaṃ sādhyenānugamo 'sya ca /</p>
<h3 id='5,5.29cd'>5,5.29cd <small></small></h3>	<p class='l'>dvayaṃ ca na syād iṣṭaṃ sat pakṣeṣv eṣu yathākramam //</p>
<h3 id='5,5.30ab'>5,5.30ab <small></small></h3>	<p class='l'>anityatvādayo dharmāḥ kṛtakatvādayo na hi /</p>
<h3 id='5,5.30cd'>5,5.30cd <small>(<a href='docExplore?doc_id=ŚV_5,5.30cd_5,5.33ab'>ŚV_5,5.30cd_5,5.33ab</a>)</small></h3>	<p class='l'>dhvaninānugamo naiṣāṃ nobhayasyobhayena vā //</p>
<h3 id='5,5.31ab'>5,5.31ab <small></small></h3>	<p class='l'>sambandho 'py anupādānān nāmnā ṣaṣṭhyāpi vā mitau /</p>
<h3 id='5,5.31cd'>5,5.31cd <small></small></h3>	<p class='l'>na cāpy anugamas tena liṅgasyeha nidarśyate //</p>
<h3 id='5,5.32ab'>5,5.32ab <small></small></h3>	<p class='l'>na cākāradvayaṃ tasya sādhyasādhanabhāg bhavet /</p>
<h3 id='5,5.32cd'>5,5.32cd <small></small></h3>	<p class='l'>tasmad arthagṛhītatvānmatubarthasya gamyatā //</p>
<h3 id='5,5.33ab'>5,5.33ab <small></small></h3>	<p class='l'>na svāntantryeṇa mantavyā, yathā daṇḍyādiśabdataḥ /</p>
<h3 id='5,5.33cd'>5,5.33cd <small>(<a href='docExplore?doc_id=ŚV_5,5.33cd_5,5.36ab'>ŚV_5,5.33cd_5,5.36ab</a>)</small></h3>	<p class='l'>viśīṣṭārthapratītau syāt sambandho nāntarīyakaḥ //</p>
<h3 id='5,5.34ab'>5,5.34ab <small></small></h3>	<p class='l'>viśeṣaṇaviśeṣyatvam āpannau dvāv imāv ataḥ /</p>
<h3 id='5,5.34cd'>5,5.34cd <small></small></h3>	<p class='l'>gamyau, aṅgāṅgibhāvas tu kaiś cid iṣṭo vikalpataḥ //</p>
<h3 id='5,5.35ab'>5,5.35ab <small></small></h3>	<p class='l'>sarvathā dharmiṇo dharmo dharmeṇa tv avagamyate /</p>
<h3 id='5,5.35cd'>5,5.35cd <small></small></h3>	<p class='l'>viśeṣaṇaviśeṣyatve na viśeṣo 'vadhāryate //</p>
<h3 id='5,5.36ab'>5,5.36ab <small></small></h3>	<p class='l'>tatrotaraṃ vadanty anye yadi dharmī viśeṣaṇam /</p>
<h3 id='5,5.36cd'>5,5.36cd <small>(<a href='docExplore?doc_id=ŚV_5,5.36cd_5,5.39ab'>ŚV_5,5.36cd_5,5.39ab</a>)</small></h3>	<p class='l'>hetudharmeṇa samandhas tasyāprādhānyataḥ sphuṭaḥ //</p>
<h3 id='5,5.37ab'>5,5.37ab <small></small></h3>	<p class='l'>pradhānatvād dhi dharmeṇa sambandho vākyato bhavet /</p>
<h3 id='5,5.37cd'>5,5.37cd <small></small></h3>	<p class='l'>tatrāsambhavataḥ paścāt kalpyo 'sau dharminā saha //</p>
<h3 id='5,5.38ab'>5,5.38ab <small></small></h3>	<p class='l'>dhvaner ity atha vā vācyam, anvayasya tu darśane /</p>
<h3 id='5,5.38cd'>5,5.38cd <small></small></h3>	<p class='l'>bhedopāttasya dharmasya guṇābhāvo na duṣyati //</p>
<h3 id='5,5.39ab'>5,5.39ab <small></small></h3>	<p class='l'>agner deśaviśiṣṭatve na caitat pakṣalakṣaṇam /</p>
<h3 id='5,5.39cd'>5,5.39cd <small>(<a href='docExplore?doc_id=ŚV_5,5.39cd_5,5.42ab'>ŚV_5,5.39cd_5,5.42ab</a>)</small></h3>	<p class='l'>viśiṣṭatāsya deśena bhaved evamprakārikā //</p>
<h3 id='5,5.40ab'>5,5.40ab <small></small></h3>	<p class='l'>yo 'gniḥ so 'sti kva cid deśe yo dṛṣṭo yatra tatra vā /</p>
<h3 id='5,5.40cd'>5,5.40cd <small></small></h3>	<p class='l'>agniḥ pūrvānubhūto vā deśamātreṇa saṅgataḥ //</p>
<h3 id='5,5.41ab'>5,5.41ab <small></small></h3>	<p class='l'>yo 'gniḥ so 'nena yukto vā, yo dṛṣṭo 'nena so 'tha vā /</p>
<h3 id='5,5.41cd'>5,5.41cd <small></small></h3>	<p class='l'>yo 'yaṃ sa deśamātreṇa yuktaḥ, pūrveṇa vāpy ayam //</p>
<h3 id='5,5.42ab'>5,5.42ab <small></small></h3>	<p class='l'>etaddeśaviśiṣṭo vā yo 'yam agnir iti, iha tu /</p>
<h3 id='5,5.42cd'>5,5.42cd <small>(<a href='docExplore?doc_id=ŚV_5,5.42cd_5,5.45ab'>ŚV_5,5.42cd_5,5.45ab</a>)</small></h3>	<p class='l'>pūrvayoḥ siddhasādhyatvaṃ pareṣu syād viruddhatā //</p>
<h3 id='5,5.43ab'>5,5.43ab <small></small></h3>	<p class='l'>vyāptir etena deśena sarvāgnīnāṃ na yujyate /</p>
<h3 id='5,5.43cd'>5,5.43cd <small></small></h3>	<p class='l'>nāpi pūrvasya, nāpy eṣa vahniḥ sarvair viśiṣyate //</p>
<h3 id='5,5.44ab'>5,5.44ab <small></small></h3>	<p class='l'>deśaiḥ, pūrveṇa vāpy asya na deśena viśeṣyatā /</p>
<h3 id='5,5.44cd'>5,5.44cd <small></small></h3>	<p class='l'>etaddeśaviśiṣṭo 'yam ity etat kathyate katham //</p>
<h3 id='5,5.45ab'>5,5.45ab <small></small></h3>	<p class='l'>yadā deśānapekṣo 'gnir nāyam ity avadhāryate /</p>
<h3 id='5,5.45cd'>5,5.45cd <small>(<a href='docExplore?doc_id=ŚV_5,5.45cd_5,5.48cd'>ŚV_5,5.45cd_5,5.48cd</a>)</small></h3>	<p class='l'>agneḥ pūrvataraṃ cātra deśa evāvadhāryate //</p>
<h3 id='5,5.46ab'>5,5.46ab <small></small></h3>	<p class='l'>tajjñānakālabuddhaś ca na deśaḥ syād viśeṣaṇam /</p>
<h3 id='5,5.46cd'>5,5.46cd <small></small></h3>	<p class='l'>deśasya parvatādes tu svarūpe pāvakād ṛte //</p>
<h3 id='5,5.47ab'>5,5.47ab <small></small></h3>	<p class='l'>gṛhīte 'gniviśiṣṭasya punarjñānaṃ na duṣyati /</p>
<h3 id='5,5.47cd'>5,5.47cd <small></small></h3>	<p class='l'>tasmād dharmaviśiṣṭasya dharmiṇaḥ syāt prameyatā //</p>
<h3 id='5,5.48ab'>5,5.48ab <small></small></h3>	<p class='l'>sā deśasyāgniyuktasya, dhūmasyānyaiś ca kalpitā /</p>
<h3 id='5,5.48cd'>5,5.48cd <small></small></h3>	<p class='l'>nanu śabdavad eva syāl liṅgamyaṃ viśiṣaṇam //</p>
<h3 id='5,5.49ab'>5,5.49ab <small>(<a href='docExplore?doc_id=ŚV_5,5.49ab_5,5.52ab'>ŚV_5,5.49ab_5,5.52ab</a>)</small></h3>	<p class='l'>naivam, na hy atra liṅgasya śaktyanekatvakalpanā /</p>
<h3 id='5,5.49cd'>5,5.49cd <small></small></h3>	<p class='l'>na ca tasyānumeyatvam, viśeṣyaś cāvadhāritaḥ //</p>
<h3 id='5,5.50ab'>5,5.50ab <small></small></h3>	<p class='l'>viśiṣṭatvena cājñānāt tanmātrasyānumeyatā /</p>
<h3 id='5,5.50cd'>5,5.50cd <small></small></h3>	<p class='l'>nanu dhūmaviśeṣyatve hetoḥ pakṣaikadeśatā //</p>
<h3 id='5,5.51ab'>5,5.51ab <small></small></h3>	<p class='l'>naitad asti, viśeṣe hi sādhye sāmānyahetutā /</p>
<h3 id='5,5.51cd'>5,5.51cd <small></small></h3>	<p class='l'>dhūmatajjānasambandhasmṛtiprāmāṇyakalpane //</p>
<h3 id='5,5.52ab'>5,5.52ab <small></small></h3>	<p class='l'>phalena viṣayaikatvaṃ tadvyāpārāt puroditam /</p>
<h3 id='5,5.52cd'>5,5.52cd <small>(<a href='docExplore?doc_id=ŚV_5,5.52cd_5,5.55cd'>ŚV_5,5.52cd_5,5.55cd</a>)</small></h3>	<p class='l'>prameyadhīpramāṇatvaṃ bhāṣyakāras tu manyate //</p>
<h3 id='5,5.53ab'>5,5.53ab <small></small></h3>	<p class='l'>pratyakṣāniyamoktaś ca sarvatraivānuṣajyate /</p>
<h3 id='5,5.53cd'>5,5.53cd <small></small></h3>	<p class='l'>anumānagṛhītasya tenaiva pratipādanam //</p>
<h3 id='5,5.54ab'>5,5.54ab <small></small></h3>	<p class='l'>parebhyo vāñchatā vācyaḥ pūrvapakṣo yathoditaḥ /</p>
<h3 id='5,5.54cd'>5,5.54cd <small></small></h3>	<p class='l'>tatra dharmiṇam uddiśya sādhyadharmo vidhīyate //</p>
<h3 id='5,5.55ab'>5,5.55ab <small></small></h3>	<p class='l'>niyamas tadvipakṣāc ca kalpyate nāvirodhinaḥ /</p>
<h3 id='5,5.55cd'>5,5.55cd <small></small></h3>	<p class='l'>asannikṛṣṭavācā ca dvayam atra jihāsitam //</p>
<h3 id='5,5.56ab'>5,5.56ab <small>(<a href='docExplore?doc_id=ŚV_5,5.56ab_5,5.58cd'>ŚV_5,5.56ab_5,5.58cd</a>)</small></h3>	<p class='l'>tādrūpyeṇa paricchittis tadviparyayato 'pi ca /</p>
<h3 id='5,5.56cd'>5,5.56cd <small></small></h3>	<p class='l'>pramitasya pramāṇe hi nāpekṣā jāyate punaḥ //</p>
<h3 id='5,5.57ab'>5,5.57ab <small></small></h3>	<p class='l'>tādrūpyeṇa paricchinne pramāṇaṃ niṣphalaṃ param /</p>
<h3 id='5,5.57cd'>5,5.57cd <small></small></h3>	<p class='l'>vaiparītyaparicchinne nāvakāśaḥ parasya tu //</p>
<h3 id='5,5.58ab'>5,5.58ab <small></small></h3>	<p class='l'>mūle tasya hy anutpanne pūrveṇa viṣayo hṛtaḥ /</p>
<h3 id='5,5.58cd'>5,5.58cd <small></small></h3>	<p class='l'>pratyakṣādeś ca ṣaṭkasya yenaivārtho 'vadhāritaḥ //</p>
<h3 id='5,5.59ab'>5,5.59ab <small>(<a href='docExplore?doc_id=ŚV_5,5.59ab_5,5.62ab'>ŚV_5,5.59ab_5,5.62ab</a>)</small></h3>	<p class='l'>tenaivottarabādhaḥ syād, vikalpāder asambhavāt /</p>
<h3 id='5,5.59cd'>5,5.59cd <small></small></h3>	<p class='l'>agrāhyatā tu śabdādeḥ pratyakṣeṇa virudhyate //</p>
<h3 id='5,5.60ab'>5,5.60ab <small></small></h3>	<p class='l'>teṣām aśrāvaṇatvādi viruddham anumānataḥ /</p>
<h3 id='5,5.60cd'>5,5.60cd <small></small></h3>	<p class='l'>na hi śrāvaṇatā nāma pratyakṣeṇāvagamyate //</p>
<h3 id='5,5.61ab'>5,5.61ab <small></small></h3>	<p class='l'>sānvayavyatirekābhyāṃ gamyate badhirādiṣu /</p>
<h3 id='5,5.61cd'>5,5.61cd <small></small></h3>	<p class='l'>tridhā śabdavirodhaḥ syāt pratijñādivibhāgataḥ //</p>
<h3 id='5,5.62ab'>5,5.62ab <small></small></h3>	<p class='l'>pratijñāpūrvasañjalpasarvalokaprasiddhitaḥ /</p>
<h3 id='5,5.62cd'>5,5.62cd <small>(<a href='docExplore?doc_id=ŚV_5,5.62cd_5,5.65ab'>ŚV_5,5.62cd_5,5.65ab</a>)</small></h3>	<p class='l'>yāvajjīvam ahaṃ maunīty uktimātreṇa bādhyate //</p>
<h3 id='5,5.63ab'>5,5.63ab <small></small></h3>	<p class='l'>sarvavākyamṛṣātve tu dharmoktyaivātmabādhanam /</p>
<h3 id='5,5.63cd'>5,5.63cd <small></small></h3>	<p class='l'>dharmyuktyāhaṃ yato jātaḥ sā vandhyā jananī mama //</p>
<h3 id='5,5.64ab'>5,5.64ab <small></small></h3>	<p class='l'>bauddhasya śabdanityatvaṃ pūrvopetena bādhyate /</p>
<h3 id='5,5.64cd'>5,5.64cd <small></small></h3>	<p class='l'>candraśabdābhidheyatvaṃ śaśino yo niṣedhati //</p>
<h3 id='5,5.65ab'>5,5.65ab <small></small></h3>	<p class='l'>sa sarvalokasiddhena candrajñānena bādhyate /</p>
<h3 id='5,5.65cd'>5,5.65cd <small>(<a href='docExplore?doc_id=ŚV_5,5.65cd_5,5.68cd'>ŚV_5,5.65cd_5,5.68cd</a>)</small></h3>	<p class='l'>jñātagogavayākāraṃ prati yaḥ sādhayed idam //</p>
<h3 id='5,5.66ab'>5,5.66ab <small></small></h3>	<p class='l'>na gor gavayasādṛśyaṃ tasya bādhopamānataḥ /</p>
<h3 id='5,5.66cd'>5,5.66cd <small></small></h3>	<p class='l'>gehāvagatanāstitvo jīvaṃś caitro yadā bahiḥ //</p>
<h3 id='5,5.67ab'>5,5.67ab <small></small></h3>	<p class='l'>nāstīti sādhyate bādhas tatrārthāpattito bhavet /</p>
<h3 id='5,5.67cd'>5,5.67cd <small></small></h3>	<p class='l'>agnāvadāhake sādhye śabde cānabhidhāyake //</p>
<h3 id='5,5.68ab'>5,5.68ab <small></small></h3>	<p class='l'>śrotrādināstitāyāṃ ca śabdānityatvasādhane /</p>
<h3 id='5,5.68cd'>5,5.68cd <small></small></h3>	<p class='l'>śrutārthāpattibādho 'tra yadāptoktinivārite //</p>
<h3 id='5,5.69ab'>5,5.69ab <small>(<a href='docExplore?doc_id=ŚV_5,5.69ab_5,5.72ab'>ŚV_5,5.69ab_5,5.72ab</a>)</small></h3>	<p class='l'>divābhujau niṣidhyeta hetunā rātribhojanam /</p>
<h3 id='5,5.69cd'>5,5.69cd <small></small></h3>	<p class='l'>śaśaśṛṅgādisadbhāvavirodho 'nupalabdhitaḥ //</p>
<h3 id='5,5.70ab'>5,5.70ab <small></small></h3>	<p class='l'>evaṃ ca dharmasambandhabādhas tāvad udāhṛtaḥ /</p>
<h3 id='5,5.70cd'>5,5.70cd <small></small></h3>	<p class='l'>dharmadharmyubhayeṣāṃ ca svarūpasvaviśeṣayoḥ //</p>
<h3 id='5,5.71ab'>5,5.71ab <small></small></h3>	<p class='l'>śrutyarthākṣiptayor vākye vācyaḥ sarvapramāṇakaḥ /</p>
<h3 id='5,5.71cd'>5,5.71cd <small></small></h3>	<p class='l'>tṛṇādivikriyāhetor agnimaddhimasādhane //</p>
<h3 id='5,5.72ab'>5,5.72ab <small></small></h3>	<p class='l'>pratyakṣāvagatāc chaityāt tadviśeṣotthabādhanam /</p>
<h3 id='5,5.72cd'>5,5.72cd <small>(<a href='docExplore?doc_id=ŚV_5,5.72cd_5,5.75ab'>ŚV_5,5.72cd_5,5.75ab</a>)</small></h3>	<p class='l'>adharmo vihito duḥkhaṃ karotyalpam itīha tu //</p>
<h3 id='5,5.73ab'>5,5.73ab <small></small></h3>	<p class='l'>vihitatvād adharmasya svarūpasyaiva bādhanam /</p>
<h3 id='5,5.73cd'>5,5.73cd <small></small></h3>	<p class='l'>tathā duḥkhanimittatvaṃ viśeṣas tasya bādhyate //</p>
<h3 id='5,5.74ab'>5,5.74ab <small></small></h3>	<p class='l'>ayathārthā dhiyaḥ sarvāḥ ity ukte dvayabādhanam /</p>
<h3 id='5,5.74cd'>5,5.74cd <small></small></h3>	<p class='l'>svarūpasvaviśeṣābhyām, taddhīmithyātvasādhanāt //</p>
<h3 id='5,5.75ab'>5,5.75ab <small></small></h3>	<p class='l'>kṣaṇikātyantamithyātve viśeṣau ca dvayor iha /</p>
<h3 id='5,5.75cd'>5,5.75cd <small>(<a href='docExplore?doc_id=ŚV_5,5.75cd_5,5.78cd'>ŚV_5,5.75cd_5,5.78cd</a>)</small></h3>	<p class='l'>darśanād ekadeśasyety anenaitad vyudasyate //</p>
<h3 id='5,5.76ab'>5,5.76ab <small></small></h3>	<p class='l'>yatraikasyobhayor vāpi saṃśayādhīviparyayāḥ /</p>
<h3 id='5,5.76cd'>5,5.76cd <small></small></h3>	<p class='l'>śaityān na dāhako bahniś cākṣuṣatvād anityatā //</p>
<h3 id='5,5.77ab'>5,5.77ab <small></small></h3>	<p class='l'>śabdasyetyevamādau tu dvayoḥ siddho viparyayaḥ /</p>
<h3 id='5,5.77cd'>5,5.77cd <small></small></h3>	<p class='l'>kṛtakatvaguṇatvādau parokte yājñikaṃ prati //</p>
<h3 id='5,5.78ab'>5,5.78ab <small></small></h3>	<p class='l'>svokte caivamprakāre syād asiddho 'nyatarasya tu /</p>
<h3 id='5,5.78cd'>5,5.78cd <small></small></h3>	<p class='l'>bāṣpādibhāvasandigdho dvayor anyatarasya vā //</p>
<h3 id='5,5.79ab'>5,5.79ab <small>(<a href='docExplore?doc_id=ŚV_5,5.79ab_5,5.81cd'>ŚV_5,5.79ab_5,5.81cd</a>)</small></h3>	<p class='l'>dhūmas tridhāpy asiddhaḥ syāt, evaṃ tāvat svarūpataḥ /</p>
<h3 id='5,5.79cd'>5,5.79cd <small></small></h3>	<p class='l'>eta eva prakārāḥ syur āśrayāsiddhikalpane //</p>
<h3 id='5,5.80ab'>5,5.80ab <small></small></h3>	<p class='l'>jñāte 'pi hi svarūpeṇa nātaddharme 'sti hetutā /</p>
<h3 id='5,5.80cd'>5,5.80cd <small></small></h3>	<p class='l'>sarvatra dṛṣṭakāryatvād ātmā sarvagatas tv iti //</p>
<h3 id='5,5.81ab'>5,5.81ab <small></small></h3>	<p class='l'>bauddhaṃ pratyāśrayāsiddhaḥ, laukikādes tu saṃśayaḥ /</p>
<h3 id='5,5.81cd'>5,5.81cd <small></small></h3>	<p class='l'>bāṅmātrāsiddhimātreṇa vyavahārāprakalpanāt //</p>
<h3 id='5,5.82ab'>5,5.82ab <small>(<a href='docExplore?doc_id=ŚV_5,5.82ab_5,5.85ab'>ŚV_5,5.82ab_5,5.85ab</a>)</small></h3>	<p class='l'>dvābhyāṃ yo 'sattvato jñātas tadvaco dūṣaṇaṃ matam /</p>
<h3 id='5,5.82cd'>5,5.82cd <small></small></h3>	<p class='l'>itarat sādhanaṃ tu syād vādinā yadi sādhyate //</p>
<h3 id='5,5.83ab'>5,5.83ab <small></small></h3>	<p class='l'>nirākaraṇasiddhau vā dūṣaṇaṃ prativādinaḥ /</p>
<h3 id='5,5.83cd'>5,5.83cd <small></small></h3>	<p class='l'>sandehaviparītatvahetū cātra nirākṛtau //</p>
<h3 id='5,5.84ab'>5,5.84ab <small></small></h3>	<p class='l'>jñātasambandhavacanāt, trayaḥ saṃśayahetavaḥ /</p>
<h3 id='5,5.84cd'>5,5.84cd <small></small></h3>	<p class='l'>san sādhye tadabhāve vā dvābhyāṃ vyāvṛtta eva ca //</p>
<h3 id='5,5.85ab'>5,5.85ab <small></small></h3>	<p class='l'>dvau viruddhārthasambaddhau yāv ekatraikadeśini /</p>
<h3 id='5,5.85cd'>5,5.85cd <small>(<a href='docExplore?doc_id=ŚV_5,5.85cd_5,5.88cd'>ŚV_5,5.85cd_5,5.88cd</a>)</small></h3>	<p class='l'>prameyānityatāmūrtidharmāḥ sādhāraṇā dvayoḥ //</p>
<h3 id='5,5.86ab'>5,5.86ab <small></small></h3>	<p class='l'>nityāyatnotthayatnotthānityeṣu dviranityataḥ /</p>
<h3 id='5,5.86cd'>5,5.86cd <small></small></h3>	<p class='l'>nityā bhūrgandhavattvena syād asādhāraṇas tvayam //</p>
<h3 id='5,5.87ab'>5,5.87ab <small></small></h3>	<p class='l'>niścayaikāṅgavaikalyād eṣa saṃśayakāraṇam /</p>
<h3 id='5,5.87cd'>5,5.87cd <small></small></h3>	<p class='l'>sādhāraṇo yathā dṛṣṭo buddhidvayanimittakaḥ //</p>
<h3 id='5,5.88ab'>5,5.88ab <small></small></h3>	<p class='l'>viruddhaikānavāpteś ca saṃśaye kāraṇaṃ matam /</p>
<h3 id='5,5.88cd'>5,5.88cd <small></small></h3>	<p class='l'>atrāsādhāraṇo nāsti tadabhāvamukhena tu //</p>
<h3 id='5,5.89ab'>5,5.89ab <small>(<a href='docExplore?doc_id=ŚV_5,5.89ab_5,5.92ab'>ŚV_5,5.89ab_5,5.92ab</a>)</small></h3>	<p class='l'>dvayāsattvavirodhāc ca mataḥ saṃśayakāraṇam /</p>
<h3 id='5,5.89cd'>5,5.89cd <small></small></h3>	<p class='l'>sandigdhahetutā caiṣāṃ viṣayāpekṣayocyate //</p>
<h3 id='5,5.90ab'>5,5.90ab <small></small></h3>	<p class='l'>nirṇayasyāpi hetutvaṃ dṛṣṭaṃ sādhyāntare yataḥ /</p>
<h3 id='5,5.90cd'>5,5.90cd <small></small></h3>	<p class='l'>vyavacchedānvayau labdhvā, niṣkriyādāv amūrtivat //</p>
<h3 id='5,5.91ab'>5,5.91ab <small></small></h3>	<p class='l'>kṣityekadeśasiddhatve gandhavattvasya hetutā /</p>
<h3 id='5,5.91cd'>5,5.91cd <small></small></h3>	<p class='l'>yatrāpratyakṣatā vāyor arūpatvena sādhyate //</p>
<h3 id='5,5.92ab'>5,5.92ab <small></small></h3>	<p class='l'>sparśāt pratyakṣatā vāsau viruddhāvyabhicāritā /</p>
<h3 id='5,5.92cd'>5,5.92cd <small>(<a href='docExplore?doc_id=ŚV_5,5.92cd_5,5.95ab'>ŚV_5,5.92cd_5,5.95ab</a>)</small></h3>	<p class='l'>ke cij jātyantaraṃ caināṃ varṇayantyapare punaḥ //</p>
<h3 id='5,5.93ab'>5,5.93ab <small></small></h3>	<p class='l'>sādhāraṇatvam aṃśena samastaṃ vāpy ananvayam /</p>
<h3 id='5,5.93cd'>5,5.93cd <small></small></h3>	<p class='l'>pratijñā yatra bādhyeta pūrvoktair yasya sādhanaiḥ //</p>
<h3 id='5,5.94ab'>5,5.94ab <small></small></h3>	<p class='l'>tat parājayataḥ kāryo nirṇayo bādhavarjanāt /</p>
<h3 id='5,5.94cd'>5,5.94cd <small></small></h3>	<p class='l'>kva cit saṃśayahetū yau pratyekatvena lakṣitau //</p>
<h3 id='5,5.95ab'>5,5.95ab <small></small></h3>	<p class='l'>saṅghāte nirṇayas tābhyāmūrdhvatākākavattvavat /</p>
<h3 id='5,5.95cd'>5,5.95cd <small>(<a href='docExplore?doc_id=ŚV_5,5.95cd_5,5.98ab'>ŚV_5,5.95cd_5,5.98ab</a>)</small></h3>	<p class='l'>pratyekaṃ saṃhatau vāpi gamakāvavirodhinau //</p>
<h3 id='5,5.96ab'>5,5.96ab <small></small></h3>	<p class='l'>tasmād bhinnau viruddhārthau hetū cātra nidarśitau /</p>
<h3 id='5,5.96cd'>5,5.96cd <small></small></h3>	<p class='l'>ṣoḍhā viruddhatām āhuś caturddhā vaikadhāpi vā //</p>
<h3 id='5,5.97ab'>5,5.97ab <small></small></h3>	<p class='l'>śrutyarthoktasya bādhāyāṃ pratijñārthasya hetunā /</p>
<h3 id='5,5.97cd'>5,5.97cd <small></small></h3>	<p class='l'>nityatve kṛtakatvasya dharmabādhād viruddhatā //</p>
<h3 id='5,5.98ab'>5,5.98ab <small></small></h3>	<p class='l'>bādho dharmaviśeṣasya yadā tv evaṃ prayujyate /</p>
<h3 id='5,5.98cd'>5,5.98cd <small>(<a href='docExplore?doc_id=ŚV_5,5.98cd_5,5.101cd'>ŚV_5,5.98cd_5,5.101cd</a>)</small></h3>	<p class='l'>arthavacchabdarūpaṃ syāt prāksambandhāvadhāraṇāt //</p>
<h3 id='5,5.99ab'>5,5.99ab <small></small></h3>	<p class='l'>vibhaktimattvāt paścādvat svarūpeṇeti cāśrite /</p>
<h3 id='5,5.99cd'>5,5.99cd <small></small></h3>	<p class='l'>asvarūpārthayogas tu paścāc chabdasya dṛśyate //</p>
<h3 id='5,5.100ab'>5,5.100ab <small></small></h3>	<p class='l'>tena prāg api sambandhād asvarūpārthatā bhavet /</p>
<h3 id='5,5.100cd'>5,5.100cd <small></small></h3>	<p class='l'>ihapratyayahetutvād dravyāder vyatiricyate //</p>
<h3 id='5,5.101ab'>5,5.101ab <small></small></h3>	<p class='l'>samavāyo yathehāyaṃ ghaṭa ityādisaṅgatiḥ /</p>
<h3 id='5,5.101cd'>5,5.101cd <small></small></h3>	<p class='l'>atrāpy asamavāyatvaṃ saṃyogasyeva sidhyati //</p>
<h3 id='5,5.102ab'>5,5.102ab <small>(<a href='docExplore?doc_id=ŚV_5,5.102ab_5,5.104cd'>ŚV_5,5.102ab_5,5.104cd</a>)</small></h3>	<p class='l'>tena dharmisvarūpasya vaiparītyād viruddhatā /</p>
<h3 id='5,5.102cd'>5,5.102cd <small></small></h3>	<p class='l'>yac ca sattāvad ekatvaṃ samavāyasya kalpitam //</p>
<h3 id='5,5.103ab'>5,5.103ab <small></small></h3>	<p class='l'>tatra saṃyogavadbhedāt syād viśeṣaviruddhatā /</p>
<h3 id='5,5.103cd'>5,5.103cd <small></small></h3>	<p class='l'>nityam ātmāstitā kaiś cid yadā sautrāntikaṃ prati //</p>
<h3 id='5,5.104ab'>5,5.104ab <small></small></h3>	<p class='l'>sādhyate 'vayavābhāvād vyomavad dvayabādhanam /</p>
<h3 id='5,5.104cd'>5,5.104cd <small></small></h3>	<p class='l'>tadobhayaviśeṣasya bādho 'yaṃ sādhyate yadā //</p>
<h3 id='5,5.105ab'>5,5.105ab <small>(<a href='docExplore?doc_id=ŚV_5,5.105ab_5,5.108ab'>ŚV_5,5.105ab_5,5.108ab</a>)</small></h3>	<p class='l'>pārārthyaṃ cakṣurādīnāṃ saṅghātāc chayanādivat /</p>
<h3 id='5,5.105cd'>5,5.105cd <small></small></h3>	<p class='l'>śayane saṅghapārārthyaṃ bhautikavyāptahetuke //</p>
<h3 id='5,5.106ab'>5,5.106ab <small></small></h3>	<p class='l'>ātmānaṃ prati pārārthyam asiddham iti bādhanam /</p>
<h3 id='5,5.106cd'>5,5.106cd <small></small></h3>	<p class='l'>asaṃhataparārthatve dṛṣṭe saṃhatatāpi ca //</p>
<h3 id='5,5.107ab'>5,5.107ab <small></small></h3>	<p class='l'>anahaṅkārikatvaṃ ca cakṣurādeḥ prasajyate /</p>
<h3 id='5,5.107cd'>5,5.107cd <small></small></h3>	<p class='l'>gamakasyaikadeśasya vyāptir gamyeti bhāṣitum //</p>
<h3 id='5,5.108ab'>5,5.108ab <small></small></h3>	<p class='l'>sādhyasādharmyavaidharmyadṛṣṭāntaḥ pratipādyate /</p>
<h3 id='5,5.108cd'>5,5.108cd <small>(<a href='docExplore?doc_id=ŚV_5,5.108cd_5,5.111ab'>ŚV_5,5.108cd_5,5.111ab</a>)</small></h3>	<p class='l'>tatra hetvartham uddiśya sādhyopādānam iṣyate //</p>
<h3 id='5,5.109ab'>5,5.109ab <small></small></h3>	<p class='l'>uddeśyo vyāpyate dharmo vyāpakaś cetaro mataḥ /</p>
<h3 id='5,5.109cd'>5,5.109cd <small></small></h3>	<p class='l'>yadvṛttayoḥ prāthamyam ity ādyuddeśalakṣaṇam //</p>
<h3 id='5,5.110ab'>5,5.110ab <small></small></h3>	<p class='l'>tadvṛttam eva kāraś ca syād upādeyalakṣaṇam /</p>
<h3 id='5,5.110cd'>5,5.110cd <small></small></h3>	<p class='l'>vadatyarthaṃ svaśaktyā ca śabdo vaktranapekṣayā //</p>
<h3 id='5,5.111ab'>5,5.111ab <small></small></h3>	<p class='l'>sādhyahetutvam arthānāṃ vyāptiśaktyanurodhataḥ /</p>
<h3 id='5,5.111cd'>5,5.111cd <small>(<a href='docExplore?doc_id=ŚV_5,5.111cd_5,5.114cd'>ŚV_5,5.111cd_5,5.114cd</a>)</small></h3>	<p class='l'>tatrājñānād yadā vakta sahacāravivakṣayā //</p>
<h3 id='5,5.112ab'>5,5.112ab <small></small></h3>	<p class='l'>viparyayeṇa vā hetau na vyāptatvaṃ vivakṣati /</p>
<h3 id='5,5.112cd'>5,5.112cd <small></small></h3>	<p class='l'>vivakṣann api vā śabdaṃ tadyogyaṃ na vaded yadi //</p>
<h3 id='5,5.113ab'>5,5.113ab <small></small></h3>	<p class='l'>ghaṭe kṛtakanāśitve nāśivyāptaṃ kṛtena vā /</p>
<h3 id='5,5.113cd'>5,5.113cd <small></small></h3>	<p class='l'>na tadeṣṭasya hetutvam, syād aniṣṭasya caiva tat //</p>
<h3 id='5,5.114ab'>5,5.114ab <small></small></h3>	<p class='l'>tasmād vyāpyatvarūpeṇa vācyo hetutvasammataḥ /</p>
<h3 id='5,5.114cd'>5,5.114cd <small></small></h3>	<p class='l'>yadā samyak prayukte 'pi vākye 'rtho na tathā bhavet //</p>
<h3 id='5,5.115ab'>5,5.115ab <small>(<a href='docExplore?doc_id=ŚV_5,5.115ab_5,5.117cd'>ŚV_5,5.115ab_5,5.117cd</a>)</small></h3>	<p class='l'>sādhyahetūbhayavyāptiśūnyatvāt paramārthataḥ /</p>
<h3 id='5,5.115cd'>5,5.115cd <small></small></h3>	<p class='l'>nityo dhvaniramūrttatvāt karmavat paramāṇuvat //</p>
<h3 id='5,5.116ab'>5,5.116ab <small></small></h3>	<p class='l'>ghaṭavad vyomavaccāpi, tadasadvādinaṃ prati /</p>
<h3 id='5,5.116cd'>5,5.116cd <small></small></h3>	<p class='l'>dharmyasiddhāv api hy evaṃ dṛṣṭāntābhāsatā bhavet //</p>
<h3 id='5,5.117ab'>5,5.117ab <small></small></h3>	<p class='l'>tat sadbhāve 'pi ca vyomni dvayayukte 'pi kīrtite /</p>
<h3 id='5,5.117cd'>5,5.117cd <small></small></h3>	<p class='l'>karmādyālocanād vyāptir hetor nāstīti varjanam //</p>
<h3 id='5,5.118ab'>5,5.118ab <small>(<a href='docExplore?doc_id=ŚV_5,5.118ab_5,5.120cd'>ŚV_5,5.118ab_5,5.120cd</a>)</small></h3>	<p class='l'>vyāptyā sādharmya ukte ca na vaidharmyam apekṣyate /</p>
<h3 id='5,5.118cd'>5,5.118cd <small></small></h3>	<p class='l'>sahabhāvitvadṛṣṭyā tu yadā vyāptiṃ na lakṣayet //</p>
<h3 id='5,5.119ab'>5,5.119ab <small></small></h3>	<p class='l'>paraḥ sādharmyadṛṣṭāntāt tac ca nāpekṣate yadā /</p>
<h3 id='5,5.119cd'>5,5.119cd <small></small></h3>	<p class='l'>vaktā vā sahabhāvitvaṃ śuddhaṃ tena vaded yadā //</p>
<h3 id='5,5.120ab'>5,5.120ab <small></small></h3>	<p class='l'>viparītānvayaṃ vāpi tat samādhitsayā tadā /</p>
<h3 id='5,5.120cd'>5,5.120cd <small></small></h3>	<p class='l'>pūrvajñānopamardena vaidharmyeṇeṣṭasādhanam //</p>
<h3 id='5,5.121ab'>5,5.121ab <small>(<a href='docExplore?doc_id=ŚV_5,5.121ab_5,5.124ab'>ŚV_5,5.121ab_5,5.124ab</a>)</small></h3>	<p class='l'>sāhityamātraṃ pūrvoktaṃ hetos tatropayujyate /</p>
<h3 id='5,5.121cd'>5,5.121cd <small></small></h3>	<p class='l'>vyāpyavyāpakabhāvo hi bhāvayor yādṛg iṣyate //</p>
<h3 id='5,5.122ab'>5,5.122ab <small></small></h3>	<p class='l'>tayor abhāvayos tasmād viparītaḥ pratīyate /</p>
<h3 id='5,5.122cd'>5,5.122cd <small></small></h3>	<p class='l'>dhūmabhāve 'gnibhāvena vyāpte 'nagnis tataś cyutaḥ //</p>
<h3 id='5,5.123ab'>5,5.123ab <small></small></h3>	<p class='l'>adhūma eva vidyetetyevaṃ vyāpyatvamaśnute /</p>
<h3 id='5,5.123cd'>5,5.123cd <small></small></h3>	<p class='l'>tathānagnāvadhūmena vyāpte dhūmas tatacyutaḥ //</p>
<h3 id='5,5.124ab'>5,5.124ab <small></small></h3>	<p class='l'>anyatrānavakāśatvād vyāpyate dhruvam agninā /</p>
<h3 id='5,5.124cd'>5,5.124cd <small>(<a href='docExplore?doc_id=ŚV_5,5.124cd_5,5.127ab'>ŚV_5,5.124cd_5,5.127ab</a>)</small></h3>	<p class='l'>vyāpakau tu yadocyete bhāvābhāvau tadā tataḥ //</p>
<h3 id='5,5.125ab'>5,5.125ab <small></small></h3>	<p class='l'>naiva vyāpyād vipakṣasya pracyutiḥ kathitā bhavet /</p>
<h3 id='5,5.125cd'>5,5.125cd <small></small></h3>	<p class='l'>tasmād dhūmena sādhyatvam agneḥ prārthayate yadā //</p>
<h3 id='5,5.126ab'>5,5.126ab <small></small></h3>	<p class='l'>tadānagnir adhūmena vyāpto vācyaḥ, na cānyathā /</p>
<h3 id='5,5.126cd'>5,5.126cd <small></small></h3>	<p class='l'>anagnyadhūmasāhitye vyāpter vāpi viparyaye //</p>
<h3 id='5,5.127ab'>5,5.127ab <small></small></h3>	<p class='l'>na prastutopakāraḥ syād anyad vāpi prasādhyate /</p>
<h3 id='5,5.127cd'>5,5.127cd <small>(<a href='docExplore?doc_id=ŚV_5,5.127cd_5,5.130ab'>ŚV_5,5.127cd_5,5.130ab</a>)</small></h3>	<p class='l'>yatrāpy arthasya śūnyatvaṃ dvābhyām ekena vā bhavet //</p>
<h3 id='5,5.128ab'>5,5.128ab <small></small></h3>	<p class='l'>yad anityaṃ tu tan mūrtam aṇuvad buddhivat khavat /</p>
<h3 id='5,5.128cd'>5,5.128cd <small></small></h3>	<p class='l'>sādhyena vyāptisiddhyaiva vyatireko 'tra kathyate //</p>
<h3 id='5,5.129ab'>5,5.129ab <small></small></h3>	<p class='l'>yasyāyaṃ nāsty asau hetus tena sādhyena nāpyate /</p>
<h3 id='5,5.129cd'>5,5.129cd <small></small></h3>	<p class='l'>tena dṛṣṭe 'pi sāhitye na sarvo gamya iṣyate //</p>
<h3 id='5,5.130ab'>5,5.130ab <small></small></h3>	<p class='l'>sahadṛṣṭir na sambandho vyāptir naiva ca tāvatā /</p>
<h3 id='5,5.130cd'>5,5.130cd <small>(<a href='docExplore?doc_id=ŚV_5,5.130cd_5,5.133ab'>ŚV_5,5.130cd_5,5.133ab</a>)</small></h3>	<p class='l'>mūrtānityatvayukte 'pi tasmād aṅgīkṛte ghaṭe //</p>
<h3 id='5,5.131ab'>5,5.131ab <small></small></h3>	<p class='l'>karmādau vyāptyabhāvena na dṛṣṭāntatvam iṣyate /</p>
<h3 id='5,5.131cd'>5,5.131cd <small></small></h3>	<p class='l'>aśeṣāpekṣitatvāc ca saukaryāc cāpy adarśanāt //</p>
<h3 id='5,5.132ab'>5,5.132ab <small></small></h3>	<p class='l'>sādhane yadyapīṣṭo 'tra vyatireko 'numāṃ prati /</p>
<h3 id='5,5.132cd'>5,5.132cd <small></small></h3>	<p class='l'>tāvatā na hy anaṅgatvaṃ yuktiḥ śābde hi vakṣyate //</p>
<h3 id='5,5.133ab'>5,5.133ab <small></small></h3>	<p class='l'>bodhaprasaṅgo bhedānāṃ na cāvyāpter bhaviṣyati /</p>
<h3 id='5,5.133cd'>5,5.133cd <small>(<a href='docExplore?doc_id=ŚV_5,5.133cd_5,5.136ab'>ŚV_5,5.133cd_5,5.136ab</a>)</small></h3>	<p class='l'>astisāmānyavastveṣu vyāpitā tatra gamyatām //</p>
<h3 id='5,5.134ab'>5,5.134ab <small></small></h3>	<p class='l'>ke cit sādharmyadṛṣṭānte vyāptyāpi kathite punaḥ /</p>
<h3 id='5,5.134cd'>5,5.134cd <small></small></h3>	<p class='l'>vaidharmyoktim apīcchanti, vyāvṛttiniyamecchayā //</p>
<h3 id='5,5.135ab'>5,5.135ab <small></small></h3>	<p class='l'>hetau sādharmyadṛṣṭāntāt sādhyenaivāvadhārite /</p>
<h3 id='5,5.135cd'>5,5.135cd <small></small></h3>	<p class='l'>vyāvṛttiḥ sarvataḥ prāptā sādhyābhāve niyamyate //</p>
<h3 id='5,5.136ab'>5,5.136ab <small></small></h3>	<p class='l'>tat tu mandaphalaṃ yasmāt pakṣe 'py evaṃ nirūpitam /</p>
<h3 id='5,5.136cd'>5,5.136cd <small>(<a href='docExplore?doc_id=ŚV_5,5.136cd_5,5.139ab'>ŚV_5,5.136cd_5,5.139ab</a>)</small></h3>	<p class='l'>vyāpakābhāvamātraṃ hi vyāpyān nityaṃ nivartate //</p>
<h3 id='5,5.137ab'>5,5.137ab <small></small></h3>	<p class='l'>tasmād yathaiva śuklatve paṭasyokte virodhinām /</p>
<h3 id='5,5.137cd'>5,5.137cd <small></small></h3>	<p class='l'>nivṛttir na tu dairdhyādes tathātrāpi bhaviṣyati //</p>
<h3 id='5,5.138ab'>5,5.138ab <small></small></h3>	<p class='l'>dvaividhyaṃ nopapannaṃ tu yathaiva hy agnidhūmayoḥ /</p>
<h3 id='5,5.138cd'>5,5.138cd <small></small></h3>	<p class='l'>pratyakṣadṛṣṭaḥ sambandho gatiprāptyos tathaiva hi //</p>
<h3 id='5,5.139ab'>5,5.139ab <small></small></h3>	<p class='l'>āditye 'nupalabdhiś cen na deśe 'py adhunātane /</p>
<h3 id='5,5.139cd'>5,5.139cd <small>(<a href='docExplore?doc_id=ŚV_5,5.139cd_5,5.142cd'>ŚV_5,5.139cd_5,5.142cd</a>)</small></h3>	<p class='l'>kva cit tatropalabdhiś ced devadatte 'pi dṛśyatām //</p>
<h3 id='5,5.140ab'>5,5.140ab <small></small></h3>	<p class='l'>yadi dharmyantarāpekṣā tatra sāmānyadṛṣṭatā /</p>
<h3 id='5,5.140cd'>5,5.140cd <small></small></h3>	<p class='l'>syād agnidhūmayoḥ saiva, tasmād evaṃ pracakṣate //</p>
<h3 id='5,5.141ab'>5,5.141ab <small></small></h3>	<p class='l'>pratyakṣadṛṣṭasambandhaṃ yayor eva viśeṣayoḥ /</p>
<h3 id='5,5.141cd'>5,5.141cd <small></small></h3>	<p class='l'>gomayendhanatajjanyaviśeṣādimatiḥ kṛtā //</p>
<h3 id='5,5.142ab'>5,5.142ab <small></small></h3>	<p class='l'>taddeśasthena tenaiva gatvā kālāntare 'pi tam /</p>
<h3 id='5,5.142cd'>5,5.142cd <small></small></h3>	<p class='l'>yadāgnir budhyate, tasya pūrvabodhāt punaḥ punaḥ //</p>
<h3 id='5,5.143ab'>5,5.143ab <small>(<a href='docExplore?doc_id=ŚV_5,5.143ab_5,5.146ab'>ŚV_5,5.143ab_5,5.146ab</a>)</small></h3>	<p class='l'>sandihyamānasadbhāvavastubodhāt pramāṇatā /</p>
<h3 id='5,5.143cd'>5,5.143cd <small></small></h3>	<p class='l'>viśeṣadṛṣṭam etac ca likhitaṃ vindhyavāsinā //</p>
<h3 id='5,5.144ab'>5,5.144ab <small></small></h3>	<p class='l'>ākṛtyor eva caiṣeṣṭā vyavacchedena kena cit /</p>
<h3 id='5,5.144cd'>5,5.144cd <small></small></h3>	<p class='l'>hetusādhyavyavastheti viśeṣo nopadarśitaḥ //</p>
<h3 id='5,5.145ab'>5,5.145ab <small></small></h3>	<p class='l'>agnidhūmāntaratve ca vācye sāmānyato mitau /</p>
<h3 id='5,5.145cd'>5,5.145cd <small></small></h3>	<p class='l'>sāmānyadṛṣṭam ekāntād atretyāditya ucyate //</p>
<h3 id='5,5.146ab'>5,5.146ab <small></small></h3>	<p class='l'>pratyakṣaviṣayatvaṃ ca sāmānyasya prasādhitam /</p>
<h3 id='5,5.146cd'>5,5.146cd <small>(<a href='docExplore?doc_id=ŚV_5,5.146cd_5,5.149cd'>ŚV_5,5.146cd_5,5.149cd</a>)</small></h3>	<p class='l'>vastutvaṃ ca, atra hetur vā dvayasyāpy abhidhīyate //</p>
<h3 id='5,5.147ab'>5,5.147ab <small></small></h3>	<p class='l'>dhūmād agnyanumānasya vastvālambanatā bhavet /</p>
<h3 id='5,5.147cd'>5,5.147cd <small></small></h3>	<p class='l'>abhāvānyapramāṇatvāt svārthe śrotrādibuddhivat //</p>
<h3 id='5,5.148ab'>5,5.148ab <small></small></h3>	<p class='l'>sāmānyasya ca vastutvaṃ pratyakṣagrāhyatāpi ca /</p>
<h3 id='5,5.148cd'>5,5.148cd <small></small></h3>	<p class='l'>abhāvānyaprameyatvād asādhāraṇavastuvat //</p>
<h3 id='5,5.149ab'>5,5.149ab <small></small></h3>	<p class='l'>sāmānyaṃ nānumānena vinā yasya pratīyate /</p>
<h3 id='5,5.149cd'>5,5.149cd <small></small></h3>	<p class='l'>na ca liṅgavinirmuktam anumānaṃ pravartate //</p>
<h3 id='5,5.150ab'>5,5.150ab <small>(<a href='docExplore?doc_id=ŚV_5,5.150ab_5,5.153ab'>ŚV_5,5.150ab_5,5.153ab</a>)</small></h3>	<p class='l'>asāmānyasya liṅgatvaṃ na ca kena cid iṣyate /</p>
<h3 id='5,5.150cd'>5,5.150cd <small></small></h3>	<p class='l'>na cānavagataṃ liṅgaṃ kiñ cid asti prakāśakam //</p>
<h3 id='5,5.151ab'>5,5.151ab <small></small></h3>	<p class='l'>tasya vāpy anumānena syād anyena gatiḥ punaḥ /</p>
<h3 id='5,5.151cd'>5,5.151cd <small></small></h3>	<p class='l'>tadutpattiś ca liṅgāt syāt sāmānyajñānasaṃhitāt //</p>
<h3 id='5,5.152ab'>5,5.152ab <small></small></h3>	<p class='l'>tasya cāpy anumānatvāt bhavel liṅgena codbhavaḥ /</p>
<h3 id='5,5.152cd'>5,5.152cd <small></small></h3>	<p class='l'>anumānāntarād eva jñānenaivaṃ ca kalpane //</p>
<h3 id='5,5.153ab'>5,5.153ab <small></small></h3>	<p class='l'>liṅgaliṅgyanumānānām ānantyād ekaliṅgini /</p>
<h3 id='5,5.153cd'>5,5.153cd <small>(<a href='docExplore?doc_id=ŚV_5,5.153cd_5,5.156cd'>ŚV_5,5.153cd_5,5.156cd</a>)</small></h3>	<p class='l'>gatir yugasahasreṣu bahuṣv api na vidyate //</p>
<h3 id='5,5.154ab'>5,5.154ab <small></small></h3>	<p class='l'>atha sāmānyabhūte 'pi liṅge 'nyasmād gatir bhavet /</p>
<h3 id='5,5.154cd'>5,5.154cd <small></small></h3>	<p class='l'>pramāṇād apramāṇād vā, tathā liṅgigatir bhavet //</p>
<h3 id='5,5.155ab'>5,5.155ab <small></small></h3>	<p class='l'>evam apy anumānasya nityocchedaḥ prasajyate /</p>
<h3 id='5,5.155cd'>5,5.155cd <small></small></h3>	<p class='l'>pramāṇāntaram eva syāt sāmānyasyāvabodhakam //</p>
<h3 id='5,5.156ab'>5,5.156ab <small></small></h3>	<p class='l'>apramāṇāvabuddhād vā liṅgāl liṅgini yā matiḥ /</p>
<h3 id='5,5.156cd'>5,5.156cd <small></small></h3>	<p class='l'>sāpi mithyā bhaven nityaṃ bāṣpajātāgnibuddhivat //</p>
<h3 id='5,5.157ab'>5,5.157ab <small>(<a href='docExplore?doc_id=ŚV_5,5.157ab_5,5.159cd'>ŚV_5,5.157ab_5,5.159cd</a>)</small></h3>	<p class='l'>nanv apramāṇabhūtāpi sambandhasmṛtir iṣyate /</p>
<h3 id='5,5.157cd'>5,5.157cd <small></small></h3>	<p class='l'>yathā liṅgigatau hetus tathā liṅgagatir bhavet //</p>
<h3 id='5,5.158ab'>5,5.158ab <small></small></h3>	<p class='l'>tatra yat pūrvavijñānaṃ tasya prāmāṇyam iṣyate /</p>
<h3 id='5,5.158cd'>5,5.158cd <small></small></h3>	<p class='l'>tadupasthānamātreṇa smṛteḥ syāc caritārthatā //</p>
<h3 id='5,5.159ab'>5,5.159ab <small></small></h3>	<p class='l'>na tu liṅgagatau kiñ cit pramāṇam upapadyate /</p>
<h3 id='5,5.159cd'>5,5.159cd <small></small></h3>	<p class='l'>tadabhāvāsmṛtiś cātra na kathañ cit pravartate //</p>
<h3 id='5,5.160ab'>5,5.160ab <small>(<a href='docExplore?doc_id=ŚV_5,5.160ab_5,5.162cd'>ŚV_5,5.160ab_5,5.162cd</a>)</small></h3>	<p class='l'>smārtam etadabhedena vijñānam iti yo vadet /</p>
<h3 id='5,5.160cd'>5,5.160cd <small></small></h3>	<p class='l'>tasya vandhyāsute 'py asti nūnaṃ smaraṇaśaktatā //</p>
<h3 id='5,5.161ab'>5,5.161ab <small></small></h3>	<p class='l'>na cāsādhāraṇo 'rthātmā sāmānyajñānakāraṇam /</p>
<h3 id='5,5.161cd'>5,5.161cd <small></small></h3>	<p class='l'>yasmān nāsyāvinābhāvas tena dṛṣṭaḥ kathañ cana //</p>
<h3 id='5,5.162ab'>5,5.162ab <small></small></h3>	<p class='l'>syād vā sambandhadṛṣṭyāsau sāmānyaṃ kṛtakatvavat /</p>
<h3 id='5,5.162cd'>5,5.162cd <small></small></h3>	<p class='l'>na hy asādhāraṇaṃ vastu pūrvatreha ca vidyate //</p>
<h3 id='5,5.163ab'>5,5.163ab <small>(<a href='docExplore?doc_id=ŚV_5,5.163ab_5,5.166ab'>ŚV_5,5.163ab_5,5.166ab</a>)</small></h3>	<p class='l'>na cāpy avyapadeśasya vikalparahitasya ca /</p>
<h3 id='5,5.163cd'>5,5.163cd <small></small></h3>	<p class='l'>vinā pūrvānusandhānāl liṅgatvam upapadyate //</p>
<h3 id='5,5.164ab'>5,5.164ab <small></small></h3>	<p class='l'>kalpyante ca viśeṣā ye te 'py aliṅgam ananvayāt /</p>
<h3 id='5,5.164cd'>5,5.164cd <small></small></h3>	<p class='l'>etasmād eva hetoḥ syāt tajñānasyāpy aliṅgatā //</p>
<h3 id='5,5.165ab'>5,5.165ab <small></small></h3>	<p class='l'>sāmānyarūpatāyāṃ vā tathaivānavadhāraṇam /</p>
<h3 id='5,5.165cd'>5,5.165cd <small></small></h3>	<p class='l'>kva cid vā dṛṣṭasambandhe sarvaḥ pratyāyako bhavet //</p>
<h3 id='5,5.166ab'>5,5.166ab <small></small></h3>	<p class='l'>sambandhānubhavo 'vaśyam eṣitavyaś ca liṅganaḥ /</p>
<h3 id='5,5.166cd'>5,5.166cd <small>(<a href='docExplore?doc_id=ŚV_5,5.166cd_5,5.169ab'>ŚV_5,5.166cd_5,5.169ab</a>)</small></h3>	<p class='l'>anumānapravṛttes tu prāg jñānaṃ tatra nāsti te //</p>
<h3 id='5,5.167ab'>5,5.167ab <small></small></h3>	<p class='l'>na cāpi vāsanāmātrāl liṅgajñānasya sambhavaḥ /</p>
<h3 id='5,5.167cd'>5,5.167cd <small></small></h3>	<p class='l'>liṅgijñānaṃ ca tadvat syāt trirūpāl liṅgato na tat //</p>
<h3 id='5,5.168ab'>5,5.168ab <small></small></h3>	<p class='l'>tatrābhāvasya liṅgatvaṃ na cāsāv ānumānikaḥ /</p>
<h3 id='5,5.168cd'>5,5.168cd <small></small></h3>	<p class='l'>pramāṇāntaragamyatvāt tatra doṣo na jāyate //</p>
<h3 id='5,5.169ab'>5,5.169ab <small></small></h3>	<p class='l'>pratyakṣāvagatāl liṅgād yasya liṅgigatir bhavet /</p>
<h3 id='5,5.169cd'>5,5.169cd <small>(<a href='docExplore?doc_id=ŚV_5,5.169cd_5,5.172ab'>ŚV_5,5.169cd_5,5.172ab</a>)</small></h3>	<p class='l'>tasya nāto 'dhikaṃ kiñ cit prārthanīyaṃ prasajyate //</p>
<h3 id='5,5.170ab'>5,5.170ab <small></small></h3>	<p class='l'>yatrāpy anumitāl liṅgāl liṅgini grahaṇaṃ bhavet /</p>
<h3 id='5,5.170cd'>5,5.170cd <small></small></h3>	<p class='l'>tatrāpi maulikaṃ liṅgaṃ pratyakṣād eva gamyate //</p>
<h3 id='5,5.171ab'>5,5.171ab <small></small></h3>	<p class='l'>liṅgatvaṃ kṛtakatvādau kriyāyāḥ kārakasya vā /</p>
<h3 id='5,5.171cd'>5,5.171cd <small></small></h3>	<p class='l'>pratyakṣatvaṃ ca tasyeṣṭam iti dūraṃ na gamyate //</p>
<h3 id='5,5.172ab'>5,5.172ab <small></small></h3>	<p class='l'>evaṃ śabdopamānādau sāmānyāśrayatā yataḥ /</p>
<h3 id='5,5.172cd'>5,5.172cd <small>(<a href='docExplore?doc_id=ŚV_5,5.172cd_5,5.175ab'>ŚV_5,5.172cd_5,5.175ab</a>)</small></h3>	<p class='l'>taddaussthityena daussthityaṃ sarvatrātaḥ prasajyate //</p>
<h3 id='5,5.173ab'>5,5.173ab <small></small></h3>	<p class='l'>tasmāt pratyakṣapūrvatvaṃ pramāṇāntara iṣyate /</p>
<h3 id='5,5.173cd'>5,5.173cd <small></small></h3>	<p class='l'>pratyakṣatvaṃ ca sāmānye nānyathā hi gatir bhavet //</p>
<h3 id='5,5.174ab'>5,5.174ab <small></small></h3>	<p class='l'>pratyakṣālambanatvaṃ ca viśeṣasya kathaṃ bhavet /</p>
<h3 id='5,5.174cd'>5,5.174cd <small></small></h3>	<p class='l'>yadā vastvantarāpekṣaḥ sāmānyāṃśaḥ sa kīrtyate //</p>
<h3 id='5,5.175ab'>5,5.175ab <small></small></h3>	<p class='l'>rūpādayo hi sāmānyaṃ sarve nīlādyapekṣayā /</p>
<h3 id='5,5.175cd'>5,5.175cd <small>(<a href='docExplore?doc_id=ŚV_5,5.175cd_5,5.178cd'>ŚV_5,5.175cd_5,5.178cd</a>)</small></h3>	<p class='l'>svaviśeṣānapekṣyātha nīlādīnāṃ samānatā //</p>
<h3 id='5,5.176ab'>5,5.176ab <small></small></h3>	<p class='l'>te cāpi tāvat sāmānyaṃ yāvat syuḥ paramāṇavaḥ /</p>
<h3 id='5,5.176cd'>5,5.176cd <small></small></h3>	<p class='l'>dvyaṇukasyāpi yadrūpaṃ tad dhi sādhāraṇaṃ dvayoḥ //</p>
<h3 id='5,5.177ab'>5,5.177ab <small></small></h3>	<p class='l'>na cāntyena viśeṣeṇa vyavahāro 'sti kasya cit /</p>
<h3 id='5,5.177cd'>5,5.177cd <small></small></h3>	<p class='l'>na ca pratyakṣatā tasya saṅghāte kevalasya vā //</p>
<h3 id='5,5.178ab'>5,5.178ab <small></small></h3>	<p class='l'>bhedenāgṛhyamāṇasya nābhedo grāhyatāṃ vrajet /</p>
<h3 id='5,5.178cd'>5,5.178cd <small></small></h3>	<p class='l'>na ca bhinneṣv abhinnatvabuddher grāhyatvasambhavaḥ //</p>
<h3 id='5,5.179ab'>5,5.179ab <small>(<a href='docExplore?doc_id=ŚV_5,5.179ab_5,5.182ab'>ŚV_5,5.179ab_5,5.182ab</a>)</small></h3>	<p class='l'>samudāyo na vāpy asti bhavatāṃ na ca sarvadā /</p>
<h3 id='5,5.179cd'>5,5.179cd <small></small></h3>	<p class='l'>sarveṣām asatārthena pratyayotpattisambhavaḥ //</p>
<h3 id='5,5.180ab'>5,5.180ab <small></small></h3>	<p class='l'>na caikajātiyogena vināsti samudāyatā /</p>
<h3 id='5,5.180cd'>5,5.180cd <small></small></h3>	<p class='l'>samudāye 'pi cāṇutvaṃ naiteṣām apagacchati //</p>
<h3 id='5,5.181ab'>5,5.181ab <small></small></h3>	<p class='l'>sāmānyam ity adṛśye 'pi tena sāmānya eva naḥ /</p>
<h3 id='5,5.181cd'>5,5.181cd <small></small></h3>	<p class='l'>vyāsaṅginī bhavaty eṣā dhīrvināpy ekakalpanāt //</p>
<h3 id='5,5.182ab'>5,5.182ab <small></small></h3>	<p class='l'>vyāsajya vartamānasya sāmānyasya yathendriyaiḥ /</p>
<h3 id='5,5.182cd'>5,5.182cd <small>(<a href='docExplore?doc_id=ŚV_5,5.182cd_5,5.185cd'>ŚV_5,5.182cd_5,5.185cd</a>)</small></h3>	<p class='l'>grahaṇaṃ tadvad eva syāt prativyaktiniveśinaḥ //</p>
<h3 id='5,5.183ab'>5,5.183ab <small></small></h3>	<p class='l'>mīmāṃsakaiś ca nāvaśyam iṣyante paramāṇavaḥ /</p>
<h3 id='5,5.183cd'>5,5.183cd <small></small></h3>	<p class='l'>yadbalenopalabdhasya mithyātvaṃ kalpayed bhavān //</p>
<h3 id='5,5.184ab'>5,5.184ab <small></small></h3>	<p class='l'>samūharūpaṃ pratyakṣam adṛśyaiḥ paramāṇubhiḥ /</p>
<h3 id='5,5.184cd'>5,5.184cd <small></small></h3>	<p class='l'>yo 'pahnute śaśasyāpi so 'bhāvaṃ śṛṅgato vadet //</p>
<h3 id='5,5.185ab'>5,5.185ab <small></small></h3>	<p class='l'>samūhaparamārthatve sthite tatsiddhihetukā /</p>
<h3 id='5,5.185cd'>5,5.185cd <small></small></h3>	<p class='l'>yadi nāmāvagamyeta paramāṇvastitā punaḥ //</p>
<h3 id='5,5.186ab'>5,5.186ab <small>(<a href='docExplore?doc_id=ŚV_5,5.186ab_5,5.188cd'>ŚV_5,5.186ab_5,5.188cd</a>)</small></h3>	<p class='l'>tasmād yad gṛhyate vastu yena rūpeṇa sarvadā /</p>
<h3 id='5,5.186cd'>5,5.186cd <small></small></h3>	<p class='l'>tat tathaivābhyupetavyaṃ sāmānyam atha vetarat //</p>
<h3 id='5,5.187ab'>5,5.187ab <small></small></h3>	<p class='l'>sattādisāmānyam apekṣya sarvaṃ gotvādi sādhāraṇatām upaiti /</p>
<h3 id='5,5.187cd'>5,5.187cd <small></small></h3>	<p class='l'>tasmād asādhāraṇam akṣagamyaṃ vadan na sāmānyam apahnuvīta //</p>
<h3 id='5,5.188ab'>5,5.188ab <small></small></h3>	<p class='l'>sāmānyarupeṇa na gṛhyate cet, kiṃ vāstyasādhāraṇabuddhir atra /</p>
<h3 id='5,5.188cd'>5,5.188cd <small></small></h3>	<p class='l'>yadvastu lokaḥ pratipadyate 'smin dvidhāpi tacchaktyata eva vaktum //</p>
<h2 id='5,6'>5,6</h2>
<p>&lt;śabdapariccheda (SBP)&gt;</p>
<h3 id='5,6.1ab'>5,6.1ab <small>(<a href='docExplore?doc_id=ŚV_5,6.1ab_5,6.3cd'>ŚV_5,6.1ab_5,6.3cd</a>)</small></h3>	<p class='l'>pratyakṣādiṣu vaktavyaṃ śabdamātrasya lakṣaṇam /</p>
<h3 id='5,6.1cd'>5,6.1cd <small></small></h3>	<p class='l'>adatitvariteneha kiṃ śāstrād abhidhīyate //</p>
<h3 id='5,6.2ab'>5,6.2ab <small></small></h3>	<p class='l'>sāmānyalakṣaṇaṃ tyaktvā viśeṣasyaiva lakṣaṇam /</p>
<h3 id='5,6.2cd'>5,6.2cd <small></small></h3>	<p class='l'>na śakyaṃ kevalaṃ vaktum ito 'py asya na vācyatā //</p>
<h3 id='5,6.3ab'>5,6.3ab <small></small></h3>	<p class='l'>yac coktaṃ śabdavijñānād arthe jñānam itīdṛśamū /</p>
<h3 id='5,6.3cd'>5,6.3cd <small></small></h3>	<p class='l'>aviśiṣṭaṃ viśiṣṭasya na tacchāstrasya lakṣaṇam //</p>
<h3 id='5,6.4ab'>5,6.4ab <small>(<a href='docExplore?doc_id=ŚV_5,6.4ab_5,6.7ab'>ŚV_5,6.4ab_5,6.7ab</a>)</small></h3>	<p class='l'>pravṛttir vā nivṛttir vā nityena kṛtakena vā /</p>
<h3 id='5,6.4cd'>5,6.4cd <small></small></h3>	<p class='l'>puṃsāṃ yenopadiśyeta tacchāstram abhidhīyate //</p>
<h3 id='5,6.5ab'>5,6.5ab <small></small></h3>	<p class='l'>svarūpakathanaṃ yat tu kasya cit tatra dṛśyate /</p>
<h3 id='5,6.5cd'>5,6.5cd <small></small></h3>	<p class='l'>tadaṅgatvena tasyāpi śāstratvam avagamyate //</p>
<h3 id='5,6.6ab'>5,6.6ab <small></small></h3>	<p class='l'>bhāvanāyāṃ samastāyāṃ vākyād evopajāyate /</p>
<h3 id='5,6.6cd'>5,6.6cd <small></small></h3>	<p class='l'>pravṛttir vā nivṛttir vā tacchāstraṃ na padād yataḥ //</p>
<h3 id='5,6.7ab'>5,6.7ab <small></small></h3>	<p class='l'>aparīkṣāmiṣeṇāpi lakṣaṇāni vadannayam /</p>
<h3 id='5,6.7cd'>5,6.7cd <small>(<a href='docExplore?doc_id=ŚV_5,6.7cd_5,6.10cd'>ŚV_5,6.7cd_5,6.10cd</a>)</small></h3>	<p class='l'>na svatantropayogitvanirapekṣāṇi jalpati //</p>
<h3 id='5,6.8ab'>5,6.8ab <small></small></h3>	<p class='l'>tatra yallokavākyasthaṃ kathayecchabdalakṣaṇam /</p>
<h3 id='5,6.8cd'>5,6.8cd <small></small></h3>	<p class='l'>vedaṃ vyākhyātukāmasya tannātīvopayujyate //</p>
<h3 id='5,6.9ab'>5,6.9ab <small></small></h3>	<p class='l'>pratyakṣādyupayogaṃ tu varṇamātrāditaḥ puraḥ /</p>
<h3 id='5,6.9cd'>5,6.9cd <small></small></h3>	<p class='l'>śāstrārthajñānavelāyāṃ matvā tallakṣaṇaṃ kṛtam //</p>
<h3 id='5,6.10ab'>5,6.10ab <small></small></h3>	<p class='l'>yat tu gāmānayetyādivākyasthaṃ śabdalakṣaṇam /</p>
<h3 id='5,6.10cd'>5,6.10cd <small></small></h3>	<p class='l'>tasya nehopayogo 'sti tasmāc chāstragataṃ kṛtam //</p>
<h3 id='5,6.11ab'>5,6.11ab <small>(<a href='docExplore?doc_id=ŚV_5,6.11ab_5,6.14ab'>ŚV_5,6.11ab_5,6.14ab</a>)</small></h3>	<p class='l'>veśeṣaś ca na sāmānyam antareṇāsti kaś cana /</p>
<h3 id='5,6.11cd'>5,6.11cd <small></small></h3>	<p class='l'>tasmāt tam apy udāhṛtya sāmānyaṃ lakṣayet sukham //</p>
<h3 id='5,6.12ab'>5,6.12ab <small></small></h3>	<p class='l'>sāmānyarūpam apy etadadhikārād viśiṣyate /</p>
<h3 id='5,6.12cd'>5,6.12cd <small></small></h3>	<p class='l'>codanā copadeśaś ca śāstram evety udāhṛtam //</p>
<h3 id='5,6.13ab'>5,6.13ab <small></small></h3>	<p class='l'>yathā ca codanāśabdo vaidikyām eva vartate /</p>
<h3 id='5,6.13cd'>5,6.13cd <small></small></h3>	<p class='l'>śabdajñānārthavijñānaśabdau śāstre tathā sthitau //</p>
<h3 id='5,6.14ab'>5,6.14ab <small></small></h3>	<p class='l'>pratyakṣādyaparīkṣyatve tadantarbhāvahetukam /</p>
<h3 id='5,6.14cd'>5,6.14cd <small>(<a href='docExplore?doc_id=ŚV_5,6.14cd_5,6.17ab'>ŚV_5,6.14cd_5,6.17ab</a>)</small></h3>	<p class='l'>śāstrasyāpy aparīkṣyatvamanayaiva dhiyoditam //</p>
<h3 id='5,6.15ab'>5,6.15ab <small></small></h3>	<p class='l'>tatrānumānam evedaṃ bauddhair vaiśeṣikaiḥ śritam /</p>
<h3 id='5,6.15cd'>5,6.15cd <small></small></h3>	<p class='l'>bhedaḥ sāṃkhyādibhis tv iṣṭo na tūktaṃ bhedakāraṇam //</p>
<h3 id='5,6.16ab'>5,6.16ab <small></small></h3>	<p class='l'>pūrvasaṃskārayuktāntyavarṇavākyādikalpanā /</p>
<h3 id='5,6.16cd'>5,6.16cd <small></small></h3>	<p class='l'>vivakṣādi ca dhūmādau nāstīty etena bhinnatā //</p>
<h3 id='5,6.17ab'>5,6.17ab <small></small></h3>	<p class='l'>yair uktā tatra vaidharmyavikalpasamajātitā /</p>
<h3 id='5,6.17cd'>5,6.17cd <small>(<a href='docExplore?doc_id=ŚV_5,6.17cd_5,6.20cd'>ŚV_5,6.17cd_5,6.20cd</a>)</small></h3>	<p class='l'>dhūmānityaviṣāṇyādiviśeṣān na hi bhinnatā //</p>
<h3 id='5,6.18ab'>5,6.18ab <small></small></h3>	<p class='l'>tailakṣaṇyaparityāgo yāvan na pratipādyate /</p>
<h3 id='5,6.18cd'>5,6.18cd <small></small></h3>	<p class='l'>tāvad viśeṣamātreṇa vadato jātitā bhavet //</p>
<h3 id='5,6.19ab'>5,6.19ab <small></small></h3>	<p class='l'>yatheṣṭaviniyogena pratītir yāpi śabdataḥ /</p>
<h3 id='5,6.19cd'>5,6.19cd <small></small></h3>	<p class='l'>na dhūmāder itīhāpi vyabhicāro 'ṅgavṛttibhiḥ //</p>
<h3 id='5,6.20ab'>5,6.20ab <small></small></h3>	<p class='l'>hastasaṃjñādayo ye 'pi yadarthapratipādane /</p>
<h3 id='5,6.20cd'>5,6.20cd <small></small></h3>	<p class='l'>bhaveyuḥ kṛtasaṅketāste na liṅgam iti sthitiḥ //</p>
<h3 id='5,6.21ab'>5,6.21ab <small>(<a href='docExplore?doc_id=ŚV_5,6.21ab_5,6.24ab'>ŚV_5,6.21ab_5,6.24ab</a>)</small></h3>	<p class='l'>puruṣākṣiptatayāṃ ca tathaiva vyabhicāritā /</p>
<h3 id='5,6.21cd'>5,6.21cd <small></small></h3>	<p class='l'>padavaidikavākyānāṃ na satyavyāpitā bhavet //</p>
<h3 id='5,6.22ab'>5,6.22ab <small></small></h3>	<p class='l'>sambandhātubhavaś cāyaṃ so 'nyatrāpi vilakṣaṇaḥ /</p>
<h3 id='5,6.22cd'>5,6.22cd <small></small></h3>	<p class='l'>etasmin puruṣāpekṣā deśāpekṣāgnidhūmayoḥ //</p>
<h3 id='5,6.23ab'>5,6.23ab <small></small></h3>	<p class='l'>kālādyapekṣayā cānyaḥ, uktā cānyair abhinnatā /</p>
<h3 id='5,6.23cd'>5,6.23cd <small></small></h3>	<p class='l'>āptavādāvisaṃvādasāmānyād anumānataḥ //</p>
<h3 id='5,6.24ab'>5,6.24ab <small></small></h3>	<p class='l'>na cāpūrvādiśabdānāṃ bhedāt sarvatra bhinnatā /</p>
<h3 id='5,6.24cd'>5,6.24cd <small>(<a href='docExplore?doc_id=ŚV_5,6.24cd_5,6.27ab'>ŚV_5,6.24cd_5,6.27ab</a>)</small></h3>	<p class='l'>na cehāśvādiśabdebhyo bhedas teṣāṃ pratīyate //</p>
<h3 id='5,6.25ab'>5,6.25ab <small></small></h3>	<p class='l'>na cāpy ajñātasambandhaṃ padaṃ kiñ cit prakāśakam /</p>
<h3 id='5,6.25cd'>5,6.25cd <small></small></h3>	<p class='l'>sambandhān anubhūtyāto na syād ananumānatā //</p>
<h3 id='5,6.26ab'>5,6.26ab <small></small></h3>	<p class='l'>tulyākāratayāpy atra śabdajñānārthataddhiyām /</p>
<h3 id='5,6.26cd'>5,6.26cd <small></small></h3>	<p class='l'>agnidhūmeṣv adṛṣṭatvān na bhedas tannivāraṇāt //</p>
<h3 id='5,6.27ab'>5,6.27ab <small></small></h3>	<p class='l'>pratibimbeṣv anaikānto bimbaṃ yādṛgghi darpaṇe /</p>
<h3 id='5,6.27cd'>5,6.27cd <small>(<a href='docExplore?doc_id=ŚV_5,6.27cd_5,6.30cd'>ŚV_5,6.27cd_5,6.30cd</a>)</small></h3>	<p class='l'>tādṛṅ mukhādi budhyante, na cātrānanumānatā //</p>
<h3 id='5,6.28ab'>5,6.28ab <small></small></h3>	<p class='l'>pratyakṣatā tadāpy atra tadānyair vyabhicāritā /</p>
<h3 id='5,6.28cd'>5,6.28cd <small></small></h3>	<p class='l'>yatra pādādi bambena gatānām anumīyate //</p>
<h3 id='5,6.29ab'>5,6.29ab <small></small></h3>	<p class='l'>ekavākyāt sakṛc coktān nāpy anekasya tatkṣaṇam /</p>
<h3 id='5,6.29cd'>5,6.29cd <small></small></h3>	<p class='l'>syād viruddhāviruddhasya bodhād etasya bhinnātā //</p>
<h3 id='5,6.30ab'>5,6.30ab <small></small></h3>	<p class='l'>liṅgasyāpi hi tādrūpyaṃ dṛṣṭaṃ hetuviruddhayoḥ /</p>
<h3 id='5,6.30cd'>5,6.30cd <small></small></h3>	<p class='l'>virodhān nānumānaṃ cet, syād anāgamatāpi te //</p>
<h3 id='5,6.31ab'>5,6.31ab <small>(<a href='docExplore?doc_id=ŚV_5,6.31ab_5,6.33cd'>ŚV_5,6.31ab_5,6.33cd</a>)</small></h3>	<p class='l'>yatra caikārthatā vākye tatra syād anumānatā /</p>
<h3 id='5,6.31cd'>5,6.31cd <small></small></h3>	<p class='l'>sakṛduccarite cāsmin vivakṣaikaiva dṛśyate //</p>
<h3 id='5,6.32ab'>5,6.32ab <small></small></h3>	<p class='l'>yas tv anirdhānaṃ ca dhūmādau vyabhicāritam /</p>
<h3 id='5,6.32cd'>5,6.32cd <small></small></h3>	<p class='l'>sa liṅge 'py asphuṭe dṛṣṭas tasmān naitena bhidyate //</p>
<h3 id='5,6.33ab'>5,6.33ab <small></small></h3>	<p class='l'>dṛṣṭāntānabhidhānaṃ ca dhūmādau vyabhicāritam /</p>
<h3 id='5,6.33cd'>5,6.33cd <small></small></h3>	<p class='l'>prasiddhatvād dhi tatrāpi na dṛṣṭānto 'bhidhīyate //</p>
<h3 id='5,6.34ab'>5,6.34ab <small>(<a href='docExplore?doc_id=ŚV_5,6.34ab_5,6.36cd'>ŚV_5,6.34ab_5,6.36cd</a>)</small></h3>	<p class='l'>anabhyas te tv apekṣante śabde sambandhinaḥ smṛtim /</p>
<h3 id='5,6.34cd'>5,6.34cd <small></small></h3>	<p class='l'>atra pratyukta ity evaṃ budhyante hi cirāt kva cit //</p>
<h3 id='5,6.35ab'>5,6.35ab <small></small></h3>	<p class='l'>paroktā hetavaś cātra nābhedasya nivāritāḥ /</p>
<h3 id='5,6.35cd'>5,6.35cd <small></small></h3>	<p class='l'>śabdānumānayor aikyaṃ dhūmād agnyanumānavat //</p>
<h3 id='5,6.36ab'>5,6.36ab <small></small></h3>	<p class='l'>anvayavyatirekābhyām ekapratyakṣadarśanāt /</p>
<h3 id='5,6.36cd'>5,6.36cd <small></small></h3>	<p class='l'>sambandhapūrvakatvāc ca pratipattir ito yataḥ //</p>
<h3 id='5,6.37ab'>5,6.37ab <small>(<a href='docExplore?doc_id=ŚV_5,6.37ab_5,6.39cd'>ŚV_5,6.37ab_5,6.39cd</a>)</small></h3>	<p class='l'>pratyakṣānyapramāṇatvāt tadadṛṣṭārthabodhanāt /</p>
<h3 id='5,6.37cd'>5,6.37cd <small></small></h3>	<p class='l'>sāmānyaviṣayatvāc ca traikālyaviṣayāśrayāt //</p>
<h3 id='5,6.38ab'>5,6.38ab <small></small></h3>	<p class='l'>kaiś cin mīmāṃsakair ukto bhedo 'tra viṣayāntarāt /</p>
<h3 id='5,6.38cd'>5,6.38cd <small></small></h3>	<p class='l'>pūrvābhyāṃ hy aparicchinne śāstram arthe pravartate //</p>
<h3 id='5,6.39ab'>5,6.39ab <small></small></h3>	<p class='l'>tatrāpi nāgamatvaṃ syāt puruṣokte, tathās tu cet /</p>
<h3 id='5,6.39cd'>5,6.39cd <small></small></h3>	<p class='l'>pratyayaḥ kin nimitto 'rthe, vaktṛbuddheḥ, kuto nv asau //</p>
<h3 id='5,6.40ab'>5,6.40ab <small>(<a href='docExplore?doc_id=ŚV_5,6.40ab_5,6.43ab'>ŚV_5,6.40ab_5,6.43ab</a>)</small></h3>	<p class='l'>na śabdārthasya sāliṅgaṃ na śabdo 'syāḥ kathañ cana /</p>
<h3 id='5,6.40cd'>5,6.40cd <small></small></h3>	<p class='l'>viśeṣo gamyate tābhyāṃ na caitasyānumeyatā //</p>
<h3 id='5,6.41ab'>5,6.41ab <small></small></h3>	<p class='l'>tena vaktur abhiprāye pratyakṣādyanirūpite /</p>
<h3 id='5,6.41cd'>5,6.41cd <small></small></h3>	<p class='l'>puruṣoktir api śroturāgamatvaṃ prapadyate //</p>
<h3 id='5,6.42ab'>5,6.42ab <small></small></h3>	<p class='l'>na cāpy ananumeyatvam āgamārthasya śakyate /</p>
<h3 id='5,6.42cd'>5,6.42cd <small></small></h3>	<p class='l'>liṅgaṃ hi śabda evāsya dhūmo 'gner iva kalpyate //</p>
<h3 id='5,6.43ab'>5,6.43ab <small></small></h3>	<p class='l'>na cāpy ananumeyavāt pramāṇāntaragamyatā /</p>
<h3 id='5,6.43cd'>5,6.43cd <small>(<a href='docExplore?doc_id=ŚV_5,6.43cd_5,6.46cd'>ŚV_5,6.43cd_5,6.46cd</a>)</small></h3>	<p class='l'>rūpasyāśrāvaṇatvena na hy apratyakṣateṣyate //</p>
<h3 id='5,6.44ab'>5,6.44ab <small></small></h3>	<p class='l'>evaṃ sati svayūthyā na ke cin nātiprapañcinaḥ /</p>
<h3 id='5,6.44cd'>5,6.44cd <small></small></h3>	<p class='l'>anumānaviśeṣo 'yam īdṛg dharmasya bodhakaḥ //</p>
<h3 id='5,6.45ab'>5,6.45ab <small></small></h3>	<p class='l'>bhaviṣyatyartharūpaṃ tu liṅgaṃ dharme nirākṛtam /</p>
<h3 id='5,6.45cd'>5,6.45cd <small></small></h3>	<p class='l'>saṃjñānumānatecchā tu na duṣyedāgame 'pi naḥ //</p>
<h3 id='5,6.46ab'>5,6.46ab <small></small></h3>	<p class='l'>lakṣaṇena tv abhinnatvaṃ yadi śabdānumānayoḥ /</p>
<h3 id='5,6.46cd'>5,6.46cd <small></small></h3>	<p class='l'>vedajñānāpramāṇatvaṃ syād atallakṣaṇatvataḥ //</p>
<h3 id='5,6.47ab'>5,6.47ab <small>(<a href='docExplore?doc_id=ŚV_5,6.47ab_5,6.50ab'>ŚV_5,6.47ab_5,6.50ab</a>)</small></h3>	<p class='l'>āptavādāvisaṃvādasāmānyān nṛvacassu hi /</p>
<h3 id='5,6.47cd'>5,6.47cd <small></small></h3>	<p class='l'>lakṣaṇenānumānatvāt prāmāṇyaṃ siddhimṛcchati //</p>
<h3 id='5,6.48ab'>5,6.48ab <small></small></h3>	<p class='l'>vede tv āptanarābhāvāt sambandhānubhavād ṛte /</p>
<h3 id='5,6.48cd'>5,6.48cd <small></small></h3>	<p class='l'>lakṣaṇaṃ nānumānasyety aprāmāṇyaṃ prasajyate //</p>
<h3 id='5,6.49ab'>5,6.49ab <small></small></h3>	<p class='l'>nanv ekadeśasatyatve tasya syād anumānatā /</p>
<h3 id='5,6.49cd'>5,6.49cd <small></small></h3>	<p class='l'>vedatvād agnihotrādau vāyukṣepiṣṭhavākyavat //</p>
<h3 id='5,6.50ab'>5,6.50ab <small></small></h3>	<p class='l'>nādityayūpe 'naikāntāt, tadvad vā gauṇatā bhavet /</p>
<h3 id='5,6.50cd'>5,6.50cd <small>(<a href='docExplore?doc_id=ŚV_5,6.50cd_5,6.53cd'>ŚV_5,6.50cd_5,6.53cd</a>)</small></h3>	<p class='l'>nātaḥ pratyanumānānām evaṃ pūrvoktayā viśā //</p>
<h3 id='5,6.51ab'>5,6.51ab <small></small></h3>	<p class='l'>tasmāl lakṣaṇabhedena yadi śabdapramāṇatā /</p>
<h3 id='5,6.51cd'>5,6.51cd <small></small></h3>	<p class='l'>samā loke ca vede ca siddhā vedapramāṇatā //</p>
<h3 id='5,6.52ab'>5,6.52ab <small></small></h3>	<p class='l'>tena cāptopadeśatvaṃ na syād āgamalakṣaṇam /</p>
<h3 id='5,6.52cd'>5,6.52cd <small></small></h3>	<p class='l'>nāptasya sambhavo vede, loke nāsmāt pramāṇatā //</p>
<h3 id='5,6.53ab'>5,6.53ab <small></small></h3>	<p class='l'>purastād varṇitaṃ hy etat, tsmāc chabdena yā matiḥ /</p>
<h3 id='5,6.53cd'>5,6.53cd <small></small></h3>	<p class='l'>tasyāḥ svataḥ pramāṇatvaṃ na cet syād doṣadarśanam //</p>
<h3 id='5,6.54ab'>5,6.54ab <small>(<a href='docExplore?doc_id=ŚV_5,6.54ab_5,6.57ab'>ŚV_5,6.54ab_5,6.57ab</a>)</small></h3>	<p class='l'>anumānena caitasya prāmāṇyaṃ kevalaṃ samam /</p>
<h3 id='5,6.54cd'>5,6.54cd <small></small></h3>	<p class='l'>pade tāvat kṛto yatnaḥ parair ity atra varṇyate //</p>
<h3 id='5,6.55ab'>5,6.55ab <small></small></h3>	<p class='l'>viṣayo 'nyādṛśas tāvad dṛśyate liṅgaśabdayoḥ /</p>
<h3 id='5,6.55cd'>5,6.55cd <small></small></h3>	<p class='l'>sāmānyaviṣayatvaṃ ca padasya sthāpayiṣyati //</p>
<h3 id='5,6.56ab'>5,6.56ab <small></small></h3>	<p class='l'>dharmādharmaviśiṣṭaś ca liṅgīty etac ca sādhitam /</p>
<h3 id='5,6.56cd'>5,6.56cd <small></small></h3>	<p class='l'>na tāvad anumānaṃ hi yāvat tadviṣayaṃ na tat //</p>
<h3 id='5,6.57ab'>5,6.57ab <small></small></h3>	<p class='l'>sāmānyād atiriktaṃ tu śābde vākyasya gocaraḥ /</p>
<h3 id='5,6.57cd'>5,6.57cd <small>(<a href='docExplore?doc_id=ŚV_5,6.57cd_5,6.60ab'>ŚV_5,6.57cd_5,6.60ab</a>)</small></h3>	<p class='l'>sāmarthyād anumeyatvād aśrute 'pi padāntare //</p>
<h3 id='5,6.58ab'>5,6.58ab <small></small></h3>	<p class='l'>saṃkhyādimān padārthaś cet, na tāvat so 'vyayādiṣu /</p>
<h3 id='5,6.58cd'>5,6.58cd <small></small></h3>	<p class='l'>yatrāpi te pratīyante tatra vyakter viśeṣaṇam //</p>
<h3 id='5,6.59ab'>5,6.59ab <small></small></h3>	<p class='l'>padāntarābhidheyasya tādarthyāc ca kriyātmanaḥ /</p>
<h3 id='5,6.59cd'>5,6.59cd <small></small></h3>	<p class='l'>vākyārthe 'pi padaṃ yatra gomadādi prayujyate //</p>
<h3 id='5,6.60ab'>5,6.60ab <small></small></h3>	<p class='l'>saty apy atra viśeṣṭatve siddhatvān naiva pakṣatā /</p>
<h3 id='5,6.60cd'>5,6.60cd <small>(<a href='docExplore?doc_id=ŚV_5,6.60cd_5,6.63ab'>ŚV_5,6.60cd_5,6.63ab</a>)</small></h3>	<p class='l'>tāvān eva hi tatrārtho yaḥ pūrvam avadhāritaḥ //</p>
<h3 id='5,6.61ab'>5,6.61ab <small></small></h3>	<p class='l'>bhedabuddheś ca vaiṣamyaṃ prakṛtipratyayārthayoḥ /</p>
<h3 id='5,6.61cd'>5,6.61cd <small></small></h3>	<p class='l'>viśeṣaṇaviśeṣyārthasvātantryagrahaṇaṃ na ca //</p>
<h3 id='5,6.62ab'>5,6.62ab <small></small></h3>	<p class='l'>viśeṣyapūrvikā tatra buddhiś cātra viparyayaḥ /</p>
<h3 id='5,6.62cd'>5,6.62cd <small></small></h3>	<p class='l'>atha śabdo 'rthavattvena pakṣaḥ kasmān na kalpyate //</p>
<h3 id='5,6.63ab'>5,6.63ab <small></small></h3>	<p class='l'>pratijñārthaikadeśo hi hetus tatra prasajyate /</p>
<h3 id='5,6.63cd'>5,6.63cd <small>(<a href='docExplore?doc_id=ŚV_5,6.63cd_5,6.66ab'>ŚV_5,6.63cd_5,6.66ab</a>)</small></h3>	<p class='l'>pakṣe dhūmaviśeṣe ca sāmānyaṃ hetur iṣyate //</p>
<h3 id='5,6.64ab'>5,6.64ab <small></small></h3>	<p class='l'>śabdatvaṃ gamakaṃ nātra gośabdatvaṃ niṣetsyate /</p>
<h3 id='5,6.64cd'>5,6.64cd <small></small></h3>	<p class='l'>vyaktir eva viśiṣyāto hetuś caikā prasajyate //</p>
<h3 id='5,6.65ab'>5,6.65ab <small></small></h3>	<p class='l'>bhaved vyañjakabhedāc cet, na tv evaṃ pratyayo 'sti naḥ /</p>
<h3 id='5,6.65cd'>5,6.65cd <small></small></h3>	<p class='l'>kathaṃ cāsya viśiṣṭatvaṃ na tāvad deśakālataḥ //</p>
<h3 id='5,6.66ab'>5,6.66ab <small></small></h3>	<p class='l'>tatpratītiviśiṣṭaś cet, paraṃ kim anumīyate /</p>
<h3 id='5,6.66cd'>5,6.66cd <small>(<a href='docExplore?doc_id=ŚV_5,6.66cd_5,6.69cd'>ŚV_5,6.66cd_5,6.69cd</a>)</small></h3>	<p class='l'>na pratyāyanaśaktiś ca viśeṣasyānumīyate //</p>
<h3 id='5,6.67ab'>5,6.67ab <small></small></h3>	<p class='l'>viśeṣāṇāṃ na śaktir hi saikadeśe 'gnijātivat /</p>
<h3 id='5,6.67cd'>5,6.67cd <small></small></h3>	<p class='l'>sāmānyasyaiva śaktatvaṃ pakṣo hetus tad eva ca //</p>
<h3 id='5,6.68ab'>5,6.68ab <small></small></h3>	<p class='l'>tasmād arthaviśiṣṭasya na śabdasyānumeyatā /</p>
<h3 id='5,6.68cd'>5,6.68cd <small></small></h3>	<p class='l'>kathaṃ ca pakṣadharmatvaṃ śabdasyeha nirūpyate //</p>
<h3 id='5,6.69ab'>5,6.69ab <small></small></h3>	<p class='l'>na kriyākartṛsambandhād ṛte sambandhanaṃ kva cit /</p>
<h3 id='5,6.69cd'>5,6.69cd <small></small></h3>	<p class='l'>rājā bharttā manuṣyasya tena rājñaḥ sa ucyate //</p>
<h3 id='5,6.70ab'>5,6.70ab <small>(<a href='docExplore?doc_id=ŚV_5,6.70ab_5,6.72cd'>ŚV_5,6.70ab_5,6.72cd</a>)</small></h3>	<p class='l'>vṛkṣas tiṣṭhati śākhāsu tā vā tatreti tasya tāḥ /</p>
<h3 id='5,6.70cd'>5,6.70cd <small></small></h3>	<p class='l'>deśe 'gnimati dhūmasya kartṛtvaṃ bhavanaṃ prati //</p>
<h3 id='5,6.71ab'>5,6.71ab <small></small></h3>	<p class='l'>kāryakāraṇabhāvādau kriyā sarvatra vidyate /</p>
<h3 id='5,6.71cd'>5,6.71cd <small></small></h3>	<p class='l'>na cānavagatākāraḥ sambandho 'stīti gamyate //</p>
<h3 id='5,6.72ab'>5,6.72ab <small></small></h3>	<p class='l'>na cāsty asati sambandhe ṣaṣṭhītatpuruṣo 'pi vā /</p>
<h3 id='5,6.72cd'>5,6.72cd <small></small></h3>	<p class='l'>tasmān na pakṣadharmo 'yam iti śakyā nirūpaṇā //</p>
<h3 id='5,6.73ab'>5,6.73ab <small>(<a href='docExplore?doc_id=ŚV_5,6.73ab_5,6.75cd'>ŚV_5,6.73ab_5,6.75cd</a>)</small></h3>	<p class='l'>nivṛtte 'nyatra sambandhe ye 'pi tadviṣayātmanā /</p>
<h3 id='5,6.73cd'>5,6.73cd <small></small></h3>	<p class='l'>vadeyuḥ pakṣadharmatvaṃ śabdasyānupalabdhivat //</p>
<h3 id='5,6.74ab'>5,6.74ab <small></small></h3>	<p class='l'>tair apy etannirūpyaṃ tu śabdas tadviṣayaḥ katham /</p>
<h3 id='5,6.74cd'>5,6.74cd <small></small></h3>	<p class='l'>na taddeśādisadbhāvo nābhimukhyādi tasya vā //</p>
<h3 id='5,6.75ab'>5,6.75ab <small></small></h3>	<p class='l'>tasmād utpādayaty eṣa yato 'rthaviṣayā matim /</p>
<h3 id='5,6.75cd'>5,6.75cd <small></small></h3>	<p class='l'>tena tadviṣayaḥ śabda iti dharmatvakalpanā //</p>
<h3 id='5,6.76ab'>5,6.76ab <small>(<a href='docExplore?doc_id=ŚV_5,6.76ab_5,6.78cd'>ŚV_5,6.76ab_5,6.78cd</a>)</small></h3>	<p class='l'>tatra vācakatāyāṃ ca siddhāyāṃ pakṣadharmatā /</p>
<h3 id='5,6.76cd'>5,6.76cd <small></small></h3>	<p class='l'>na pratītyaṅgatāṃ gacchen na caivam anumānatā //</p>
<h3 id='5,6.77ab'>5,6.77ab <small></small></h3>	<p class='l'>gamakatāc ca dharmatvaṃ dharmatvād gamako yadi /</p>
<h3 id='5,6.77cd'>5,6.77cd <small></small></h3>	<p class='l'>syād anyonyāśrayatvaṃ hi tasmān naiṣāpi kalpanā //</p>
<h3 id='5,6.78ab'>5,6.78ab <small></small></h3>	<p class='l'>na cāgṛhītasambandhāḥ svarūpavyatirekataḥ /</p>
<h3 id='5,6.78cd'>5,6.78cd <small></small></h3>	<p class='l'>śabdaṃ jānanti yenātra pakṣadharmamatir bhavet //</p>
<h3 id='5,6.79ab'>5,6.79ab <small>(<a href='docExplore?doc_id=ŚV_5,6.79ab_5,6.81cd'>ŚV_5,6.79ab_5,6.81cd</a>)</small></h3>	<p class='l'>na ca svarūpamātreṇa dhūmādeḥ pakṣadharmatā /</p>
<h3 id='5,6.79cd'>5,6.79cd <small></small></h3>	<p class='l'>na cāpi pūrvasambandham apekṣyaiṣā prasajyate //</p>
<h3 id='5,6.80ab'>5,6.80ab <small></small></h3>	<p class='l'>dhūmavān ayam ity evam apūrvasyāpi jāyate /</p>
<h3 id='5,6.80cd'>5,6.80cd <small></small></h3>	<p class='l'>pakṣadharmamatiḥ, tena bhidyetottaralakṣaṇāt //</p>
<h3 id='5,6.81ab'>5,6.81ab <small></small></h3>	<p class='l'>na tv atra pūrvasambandhād adhikā pakṣadharmatā /</p>
<h3 id='5,6.81cd'>5,6.81cd <small></small></h3>	<p class='l'>na cārthapratyayāt pūrvam ity anaṅgam iyaṃ bhavet //</p>
<h3 id='5,6.82ab'>5,6.82ab <small>(<a href='docExplore?doc_id=ŚV_5,6.82ab_5,6.84cd'>ŚV_5,6.82ab_5,6.84cd</a>)</small></h3>	<p class='l'>na ca dharmī gṛhīto 'tra yena taddharmatā bhavet /</p>
<h3 id='5,6.82cd'>5,6.82cd <small></small></h3>	<p class='l'>parvatādir yathā deśaḥ prāgdharmatvāvadhāraṇāt //</p>
<h3 id='5,6.83ab'>5,6.83ab <small></small></h3>	<p class='l'>yaś cātra kathyate dharmī prameyo 'sya sa eva naḥ /</p>
<h3 id='5,6.83cd'>5,6.83cd <small></small></h3>	<p class='l'>na cānavadhṛte tasmiṃs taddharmatvāvadhāraṇam //</p>
<h3 id='5,6.84ab'>5,6.84ab <small></small></h3>	<p class='l'>prāk sa cet pakṣadharmatvād gṛhītaḥ kiṃ tataḥ param /</p>
<h3 id='5,6.84cd'>5,6.84cd <small></small></h3>	<p class='l'>paṣadharmādibhir jñātair yena syād anumānitā //</p>
<h3 id='5,6.85ab'>5,6.85ab <small>(<a href='docExplore?doc_id=ŚV_5,6.85ab_5,6.87cd'>ŚV_5,6.85ab_5,6.87cd</a>)</small></h3>	<p class='l'>anvayo na ca śabdasya prameyeṇa nirūpyate /</p>
<h3 id='5,6.85cd'>5,6.85cd <small></small></h3>	<p class='l'>vyāpāreṇa hi sarveṣām anvitatvaṃ pratīyate //</p>
<h3 id='5,6.86ab'>5,6.86ab <small></small></h3>	<p class='l'>yatra dhūmo 'sti tatrāgner astitvenānvayaḥ sphuṭaḥ /</p>
<h3 id='5,6.86cd'>5,6.86cd <small></small></h3>	<p class='l'>na tv evaṃ yatra śabdo 'sti tatrārtho 'stīti niścayaḥ //</p>
<h3 id='5,6.87ab'>5,6.87ab <small></small></h3>	<p class='l'>na tāvat tatra deśe 'sau tatkāle vāvagamyate /</p>
<h3 id='5,6.87cd'>5,6.87cd <small></small></h3>	<p class='l'>bhaven nityavibhutvāc cet, sarvārtheṣu ca tat samam //</p>
<h3 id='5,6.88ab'>5,6.88ab <small>(<a href='docExplore?doc_id=ŚV_5,6.88ab_5,6.90cd'>ŚV_5,6.88ab_5,6.90cd</a>)</small></h3>	<p class='l'>tena sarvatra dṛṣṭatvād vyatirekasya cāgateḥ /</p>
<h3 id='5,6.88cd'>5,6.88cd <small></small></h3>	<p class='l'>sarvaśabdair aśeṣārthapratipattiḥ prasajyate //</p>
<h3 id='5,6.89ab'>5,6.89ab <small></small></h3>	<p class='l'>athaivaṃ deśakālābhyām asatyatvaprakalpane /</p>
<h3 id='5,6.89cd'>5,6.89cd <small></small></h3>	<p class='l'>vācakapratyayaṃ kaś cid brūyād arthadhiyānvitam //</p>
<h3 id='5,6.90ab'>5,6.90ab <small></small></h3>	<p class='l'>naivam apy asti dṛṣṭo hi vināpy arthadhiyā kva cit /</p>
<h3 id='5,6.90cd'>5,6.90cd <small></small></h3>	<p class='l'>vācakapratyayo 'smābhir avyutpannanarān prati //</p>
<h3 id='5,6.91ab'>5,6.91ab <small>(<a href='docExplore?doc_id=ŚV_5,6.91ab_5,6.93cd'>ŚV_5,6.91ab_5,6.93cd</a>)</small></h3>	<p class='l'>dvitīyādiprayoge ca bhaved anvayakalpanā /</p>
<h3 id='5,6.91cd'>5,6.91cd <small></small></h3>	<p class='l'>śatakṛtvaḥ prayukte 'pi na ca dṛṣṭārthadhīḥ kva cit //</p>
<h3 id='5,6.92ab'>5,6.92ab <small></small></h3>	<p class='l'>nanu ye jñātasambandhās teṣāṃ dṛṣṭo 'nvayaḥ sphuṭaḥ /</p>
<h3 id='5,6.92cd'>5,6.92cd <small></small></h3>	<p class='l'>yady evam anvayāt pūrvaṃ sambandhaḥ ko 'pi kalpitaḥ //</p>
<h3 id='5,6.93ab'>5,6.93ab <small></small></h3>	<p class='l'>nāṅgam arthadhiyām eṣā bhaved anvayakalpanā /</p>
<h3 id='5,6.93cd'>5,6.93cd <small></small></h3>	<p class='l'>anvayādhīnajanmatvam anumānasya ca sthitam //</p>
<h3 id='5,6.94ab'>5,6.94ab <small>(<a href='docExplore?doc_id=ŚV_5,6.94ab_5,6.96cd'>ŚV_5,6.94ab_5,6.96cd</a>)</small></h3>	<p class='l'>jñāte pratītisāmarthye tadvaśād eva jāyate /</p>
<h3 id='5,6.94cd'>5,6.94cd <small></small></h3>	<p class='l'>paścād anvaya ity eṣa kāraṇaṃ katham ucyate //</p>
<h3 id='5,6.95ab'>5,6.95ab <small></small></h3>	<p class='l'>tasmāt tannirapekṣaiva śabdaśaktiḥ pratīyate /</p>
<h3 id='5,6.95cd'>5,6.95cd <small></small></h3>	<p class='l'>na ca dhūmānvayāt pūrvaṃ śaktatvam avagamyate //</p>
<h3 id='5,6.96ab'>5,6.96ab <small></small></h3>	<p class='l'>vyatireko 'py avijñātād arthāc chabdadhiyau yadi /</p>
<h3 id='5,6.96cd'>5,6.96cd <small></small></h3>	<p class='l'>so 'pi paścāt sthitatvena nārthapratyayasādhanam //</p>
<h3 id='5,6.97ab'>5,6.97ab <small>(<a href='docExplore?doc_id=ŚV_5,6.97ab_5,6.99cd'>ŚV_5,6.97ab_5,6.99cd</a>)</small></h3>	<p class='l'>sambandhaṃ yaṃ tu vakṣyāmastasya nirṇayakāraṇam /</p>
<h3 id='5,6.97cd'>5,6.97cd <small></small></h3>	<p class='l'>syād anvayo 'tirekaś ca na tv arthādhigamasya tau //</p>
<h3 id='5,6.98ab'>5,6.98ab <small></small></h3>	<p class='l'>tasmād ananumānatvaṃ cābde pratyakṣavad bhavet /</p>
<h3 id='5,6.98cd'>5,6.98cd <small></small></h3>	<p class='l'>trairūpyarahitatvena tādṛgviṣayavarjanāt //</p>
<h3 id='5,6.99ab'>5,6.99ab <small></small></h3>	<p class='l'>sati cāsya pramāṇatve bhedābhedanirūpanā /</p>
<h3 id='5,6.99cd'>5,6.99cd <small></small></h3>	<p class='l'>yuktā na tu padajñānāt padārtho 'tra pramīyate //</p>
<h3 id='5,6.100ab'>5,6.100ab <small>(<a href='docExplore?doc_id=ŚV_5,6.100ab_5,6.102cd'>ŚV_5,6.100ab_5,6.102cd</a>)</small></h3>	<p class='l'>padaṃ prayujyamānaṃ hi caturddhārthe prayujyate /</p>
<h3 id='5,6.100cd'>5,6.100cd <small></small></h3>	<p class='l'>pratyakṣe ca parokṣe ca jñāte 'jñāte 'pi vā purā //</p>
<h3 id='5,6.101ab'>5,6.101ab <small></small></h3>	<p class='l'>tatra yat pūrvavijñāte pratyakṣe ca prayujyate /</p>
<h3 id='5,6.101cd'>5,6.101cd <small></small></h3>	<p class='l'>pramite ca prayuktatvād anuvādo 'dhikād vinā //</p>
<h3 id='5,6.102ab'>5,6.102ab <small></small></h3>	<p class='l'>adṛṣṭapūrve tv ajñānaṃ sambandhapratyayo 'pi vā /</p>
<h3 id='5,6.102cd'>5,6.102cd <small></small></h3>	<p class='l'>sambandho na ca tasyārthaḥ, yo 'rthaḥ sa tv anyagocaraḥ //</p>
<h3 id='5,6.103ab'>5,6.103ab <small>(<a href='docExplore?doc_id=ŚV_5,6.103ab_5,6.106ab'>ŚV_5,6.103ab_5,6.106ab</a>)</small></h3>	<p class='l'>parokṣe 'nanubhūte ca nābhidheye matir bhavet /</p>
<h3 id='5,6.103cd'>5,6.103cd <small></small></h3>	<p class='l'>parokṣaś cānubhūtaś ca yas tatra smṛtir iṣyate //</p>
<h3 id='5,6.104ab'>5,6.104ab <small></small></h3>	<p class='l'>pramite ca pravṛttatvāt smṛter nāsti pramāṇatā /</p>
<h3 id='5,6.104cd'>5,6.104cd <small></small></h3>	<p class='l'>paricchedaphalatvād dhi prāmāṇyam upajāyate //</p>
<h3 id='5,6.105ab'>5,6.105ab <small></small></h3>	<p class='l'>tādātvikaparicchedaphalatvena pramāṇatā /</p>
<h3 id='5,6.105cd'>5,6.105cd <small></small></h3>	<p class='l'>pratyabhijñānavat kasmāt smṛter api na kalpyate //</p>
<h3 id='5,6.106ab'>5,6.106ab <small></small></h3>	<p class='l'>yāvān pūrvaparicchinnas tāvān evāvadhāryate /</p>
<h3 id='5,6.106cd'>5,6.106cd <small>(<a href='docExplore?doc_id=ŚV_5,6.106cd_5,6.111cd'>ŚV_5,6.106cd_5,6.111cd</a>)</small></h3>	<p class='l'>smṛtyā tadanusāreṇa tadāsattve 'sya naiva dhīḥ //</p>
<h3 id='5,6.107ab'>5,6.107ab <small></small></h3>	<p class='l'>padam abhyadhikābhāvāt smārakān na viśiṣyate /</p>
<h3 id='5,6.107cd'>5,6.107cd <small></small></h3>	<p class='l'>padādhikyaṃ bhavet kiñ cit tatpadasya na gocaraḥ //</p>
<h3 id='5,6.108ab'>5,6.108ab <small></small></h3>	<p class='l'>prāṇam anumānaṃ vā yady api syāt padānmitiḥ /</p>
<h3 id='5,6.108cd'>5,6.108cd <small></small></h3>	<p class='l'>vākyārthasyāgamārthatvād doṣo nāgamavādinām //</p>
<h3 id='5,6.109ab'>5,6.109ab <small></small></h3>	<p class='l'>vākyārthe tu padārthebhyaḥ sambandhānubhavād ṛte /</p>
<h3 id='5,6.109cd'>5,6.109cd <small></small></h3>	<p class='l'>buddhir utpadyate tena bhinnā 'sāvakṣabuddhivat //</p>
<h3 id='5,6.110ab'>5,6.110ab <small></small></h3>	<p class='l'>vākyādhikaraṇe cāsya hetoḥ siddhir bhaviṣyati /</p>
<h3 id='5,6.110cd'>5,6.110cd <small></small></h3>	<p class='l'>sarveṣāṃ ca paroktānāṃ vākyabuddhāvasiddhatā //</p>
<h3 id='5,6.111ab'>5,6.111ab <small></small></h3>	<p class='l'>vākyeṣv adṛṣṭeṣv api sārthakeṣu padārthavinmātratayā pratītim /</p>
<h3 id='5,6.111cd'>5,6.111cd <small></small></h3>	<p class='l'>dṛṣṭvānumānavyatirekabhītāḥ kliṣṭāḥ padābhedavicāraṇāyām //</p>
<h2 id='5,7'>5,7</h2>
<p>&lt;upamānapariccheda (UMP)&gt;</p>
<h3 id='5,7.1ab'>5,7.1ab <small>(<a href='docExplore?doc_id=ŚV_5,7.1ab_5,7.4ab'>ŚV_5,7.1ab_5,7.4ab</a>)</small></h3>	<p class='l'>kīdṛggavaya ityevaṃ pṛṣṭo nāgarikair yadi /</p>
<h3 id='5,7.1cd'>5,7.1cd <small></small></h3>	<p class='l'>bravītyāraṇyako vākyaṃ yathā gaur gavayas tathā //</p>
<h3 id='5,7.2ab'>5,7.2ab <small></small></h3>	<p class='l'>etasminn upamānatvaṃ prasiddhaṃ śabare punaḥ /</p>
<h3 id='5,7.2cd'>5,7.2cd <small></small></h3>	<p class='l'>tasyāgamābahirbhāvād anyathaivopavarṇitam //</p>
<h3 id='5,7.3ab'>5,7.3ab <small></small></h3>	<p class='l'>puruṣapratyayenaiva tatrārthaḥ sampratīyate /</p>
<h3 id='5,7.3cd'>5,7.3cd <small></small></h3>	<p class='l'>tadīyavacanatvena tasmād āgama eva saḥ //</p>
<h3 id='5,7.4ab'>5,7.4ab <small></small></h3>	<p class='l'>sadṛśād upajāyeta yā matiḥ sadṛśāntare /</p>
<h3 id='5,7.4cd'>5,7.4cd <small>(<a href='docExplore?doc_id=ŚV_5,7.4cd_5,7.7cd'>ŚV_5,7.4cd_5,7.7cd</a>)</small></h3>	<p class='l'>dhyānādismṛtitulyatvāt sā pramāṇaṃ kathaṃ bhavet //</p>
<h3 id='5,7.5ab'>5,7.5ab <small></small></h3>	<p class='l'>deśakālādibhedena yathānyatra viśiṣyate /</p>
<h3 id='5,7.5cd'>5,7.5cd <small></small></h3>	<p class='l'>prameyaṃ naivam asty atra nagarasthānusārataḥ //</p>
<h3 id='5,7.6ab'>5,7.6ab <small></small></h3>	<p class='l'>śrutātideśavākyānām āraṇye gavaye matiḥ /</p>
<h3 id='5,7.6cd'>5,7.6cd <small></small></h3>	<p class='l'>yā sopamānaṃ keṣāñ cid gosādṛśyānurañjitā //</p>
<h3 id='5,7.7ab'>5,7.7ab <small></small></h3>	<p class='l'>pratyakṣo gavayas tāvat sādṛśyasmṛtir atra tu /</p>
<h3 id='5,7.7cd'>5,7.7cd <small></small></h3>	<p class='l'>nanu sādṛśyayukte 'rthe na smṛtir nendriyād gatiḥ //</p>
<h3 id='5,7.8ab'>5,7.8ab <small>(<a href='docExplore?doc_id=ŚV_5,7.8ab_5,7.11ab'>ŚV_5,7.8ab_5,7.11ab</a>)</small></h3>	<p class='l'>pūrvavākyārthavijñānān nādhikyaṃ gavaye yadi /</p>
<h3 id='5,7.8cd'>5,7.8cd <small></small></h3>	<p class='l'>smaraṇād aviśiṣṭatvāt saṅgater na pramāṇatā //</p>
<h3 id='5,7.9ab'>5,7.9ab <small></small></h3>	<p class='l'>atha tv adhikatā kā cit pratyakṣādivaśād bhavet /</p>
<h3 id='5,7.9cd'>5,7.9cd <small></small></h3>	<p class='l'>yāvaddhīndriyasambandhas tat pratyakṣam iti sthitam //</p>
<h3 id='5,7.10ab'>5,7.10ab <small></small></h3>	<p class='l'>syaryamāṇasya cāṃśasya vivedenāpramāṇatā /</p>
<h3 id='5,7.10cd'>5,7.10cd <small></small></h3>	<p class='l'>śrutātideśavākyatvaṃ na cātīvopayujyate //</p>
<h3 id='5,7.11ab'>5,7.11ab <small></small></h3>	<p class='l'>ye 'pi hy aśrutatadvākyās teṣām api bhavaty ayam /</p>
<h3 id='5,7.11cd'>5,7.11cd <small>(<a href='docExplore?doc_id=ŚV_5,7.11cd_5,7.14ab'>ŚV_5,7.11cd_5,7.14ab</a>)</small></h3>	<p class='l'>pratyakṣadṛṣṭagotvānāṃ vane gavayadarśinām //</p>
<h3 id='5,7.12ab'>5,7.12ab <small></small></h3>	<p class='l'>atha saṃjñānusandhānaṃ teṣāṃ nāstīti varṇyate /</p>
<h3 id='5,7.12cd'>5,7.12cd <small></small></h3>	<p class='l'>na nāma vastu tat tāvat sarvathā taiḥ pratīyate //</p>
<h3 id='5,7.13ab'>5,7.13ab <small></small></h3>	<p class='l'>na ca śabdārthasambandhaḥ prameyo 'tra tadeṣyate /</p>
<h3 id='5,7.13cd'>5,7.13cd <small></small></h3>	<p class='l'>sādṛśyāvadhṛte vākye vākyād avagato hy asau //</p>
<h3 id='5,7.14ab'>5,7.14ab <small></small></h3>	<p class='l'>na cāsya pratyabhijñānaṃ punarutpadyate vane /</p>
<h3 id='5,7.14cd'>5,7.14cd <small>(<a href='docExplore?doc_id=ŚV_5,7.14cd_5,7.17cd'>ŚV_5,7.14cd_5,7.17cd</a>)</small></h3>	<p class='l'>śaktyor atīndriyatvena smṛtir eva hi seṣyate //</p>
<h3 id='5,7.15ab'>5,7.15ab <small></small></h3>	<p class='l'>śabdānuviddhabodhe 'pi pratyakṣam upapāditam /</p>
<h3 id='5,7.15cd'>5,7.15cd <small></small></h3>	<p class='l'>tasmāt sādṛśyayuktārthaḥ prameyo 'pūrva ucyatām //</p>
<h3 id='5,7.16ab'>5,7.16ab <small></small></h3>	<p class='l'>vyavasāyātmakatvaṃ tu pratyakṣasya yadeṣyate /</p>
<h3 id='5,7.16cd'>5,7.16cd <small></small></h3>	<p class='l'>jātyādivat tadā tena sādṛśyaṃ kiṃ na mīyate //</p>
<h3 id='5,7.17ab'>5,7.17ab <small></small></h3>	<p class='l'>pratyakṣābhāsam etat tu nirvikalpakavādinām /</p>
<h3 id='5,7.17cd'>5,7.17cd <small></small></h3>	<p class='l'>prameyavastvabhāvāc ca nābhipretā pramāṇatā //</p>
<h3 id='5,7.18ab'>5,7.18ab <small>(<a href='docExplore?doc_id=ŚV_5,7.18ab_5,7.21ab'>ŚV_5,7.18ab_5,7.21ab</a>)</small></h3>	<p class='l'>sādṛśyasyāpi vastutvaṃ na śakyam apabādhitum /</p>
<h3 id='5,7.18cd'>5,7.18cd <small></small></h3>	<p class='l'>bhūyo 'vayavasāmānyayogo jātyantarasya tat //</p>
<h3 id='5,7.19ab'>5,7.19ab <small></small></h3>	<p class='l'>sadṛśāvayavatvaṃ tu yatra padmadalākṣivat /</p>
<h3 id='5,7.19cd'>5,7.19cd <small></small></h3>	<p class='l'>tat svāvayavasāmānyabhūmnā teṣā bhaviṣyati //</p>
<h3 id='5,7.20ab'>5,7.20ab <small></small></h3>	<p class='l'>evaṃ jātiguṇadravyakriyāśaktisvadharmataḥ /</p>
<h3 id='5,7.20cd'>5,7.20cd <small></small></h3>	<p class='l'>ekaikadvitrisāmastyabhedād etasya citratā //</p>
<h3 id='5,7.21ab'>5,7.21ab <small></small></h3>	<p class='l'>na dharmā eva sādṛśyaṃ bhūyastā vā tadāśrayā /</p>
<h3 id='5,7.21cd'>5,7.21cd <small>(<a href='docExplore?doc_id=ŚV_5,7.21cd_5,7.24cd'>ŚV_5,7.21cd_5,7.24cd</a>)</small></h3>	<p class='l'>bhūyastvavaddhi jātyādi sadṛśatvena dṛśyate //</p>
<h3 id='5,7.22ab'>5,7.22ab <small></small></h3>	<p class='l'>yamayoḥ katham etac ced, dṛṣṭatvāt kim ihocyate /</p>
<h3 id='5,7.22cd'>5,7.22cd <small></small></h3>	<p class='l'>kva cid dhi bhūyasām etat kva cid alpīyasām api //</p>
<h3 id='5,7.23ab'>5,7.23ab <small></small></h3>	<p class='l'>naitāvatā viśeṣeṇa vastutvaṃ tasya hīyate /</p>
<h3 id='5,7.23cd'>5,7.23cd <small></small></h3>	<p class='l'>sāmānyāny api caitāni nāśīnyāśrayanāśataḥ //</p>
<h3 id='5,7.24ab'>5,7.24ab <small></small></h3>	<p class='l'>anantāśrayayogāc ca na nāśo 'nyatra vidyate /</p>
<h3 id='5,7.24cd'>5,7.24cd <small></small></h3>	<p class='l'>tena sarvaṃ na sāmānyaṃ nityatvena prakalpyate //</p>
<h3 id='5,7.25ab'>5,7.25ab <small>(<a href='docExplore?doc_id=ŚV_5,7.25ab_5,7.27cd'>ŚV_5,7.25ab_5,7.27cd</a>)</small></h3>	<p class='l'>sāmānyānāṃ na vā nāśaḥ kva cid abhyupagamyate /</p>
<h3 id='5,7.25cd'>5,7.25cd <small></small></h3>	<p class='l'>sarvasya hy āśrayaḥ kaś cid asti deśāntarādiṣu //</p>
<h3 id='5,7.26ab'>5,7.26ab <small></small></h3>	<p class='l'>teṣāṃ bhūyas tayā cedaṃ sādṛśyam atiricyate /</p>
<h3 id='5,7.26cd'>5,7.26cd <small></small></h3>	<p class='l'>tāni vyastāni santy evaṃ pratyakṣe 'pi kva cit kva cit //</p>
<h3 id='5,7.27ab'>5,7.27ab <small></small></h3>	<p class='l'>sadṛśāvayavatvaṃ tu yatra nāma pratīyate /</p>
<h3 id='5,7.27cd'>5,7.27cd <small></small></h3>	<p class='l'>tad apy avayavānāṃ syāt samānavayavāntaraiḥ //</p>
<h3 id='5,7.28ab'>5,7.28ab <small>(<a href='docExplore?doc_id=ŚV_5,7.28ab_5,7.31ab'>ŚV_5,7.28ab_5,7.31ab</a>)</small></h3>	<p class='l'>evaṃ tāvad yato nāsti parābhedaprakalpanā /</p>
<h3 id='5,7.28cd'>5,7.28cd <small></small></h3>	<p class='l'>tataḥ paraṃ tu sāmānyaṃ bhavet sādṛśyavarjitam //</p>
<h3 id='5,7.29ab'>5,7.29ab <small></small></h3>	<p class='l'>pradhānānāṃ tu sāmānyaṃ yatraikaṃ sampratīyate /</p>
<h3 id='5,7.29cd'>5,7.29cd <small></small></h3>	<p class='l'>sa eveti bhavet tatra tadbhede sadṛśatvadhīḥ //</p>
<h3 id='5,7.30ab'>5,7.30ab <small></small></h3>	<p class='l'>citrādau yatra sādṛśyaṃ sāmānyaṃ tatra kiṃ bhavet /</p>
<h3 id='5,7.30cd'>5,7.30cd <small></small></h3>	<p class='l'>tatrāpi pṛthivīvarṇaviśeṣādisamānatā //</p>
<h3 id='5,7.31ab'>5,7.31ab <small></small></h3>	<p class='l'>rūpagandharasānāṃ ca kasya cit tulyatā kva cit /</p>
<h3 id='5,7.31cd'>5,7.31cd <small>(<a href='docExplore?doc_id=ŚV_5,7.31cd_5,7.34ab'>ŚV_5,7.31cd_5,7.34ab</a>)</small></h3>	<p class='l'>nāvaśyaṃ sarvasāmānyāt sādṛśyam upajāyate //</p>
<h3 id='5,7.32ab'>5,7.32ab <small></small></h3>	<p class='l'>pṛthivyādiṣu caiteṣāṃ satām eva svabhāvataḥ /</p>
<h3 id='5,7.32cd'>5,7.32cd <small></small></h3>	<p class='l'>pariṇāmādibhir vyaktir yathādṛṣṭyavadhāryate //</p>
<h3 id='5,7.33ab'>5,7.33ab <small></small></h3>	<p class='l'>na hi śaktyātmanā kiñ cid asajjama prapadyate /</p>
<h3 id='5,7.33cd'>5,7.33cd <small></small></h3>	<p class='l'>dharmāṇāṃ na ca nānātvam, asti cāvāntararasthitiḥ //</p>
<h3 id='5,7.34ab'>5,7.34ab <small></small></h3>	<p class='l'>vastutve sati cāsyaivaṃ sambandhasya ca cakṣuṣā /</p>
<h3 id='5,7.34cd'>5,7.34cd <small>(<a href='docExplore?doc_id=ŚV_5,7.34cd_5,7.37ab'>ŚV_5,7.34cd_5,7.37ab</a>)</small></h3>	<p class='l'>dvayor ekatra vā dṛṣṭeḥ pratyakṣatvaṃ na vāryate //</p>
<h3 id='5,7.35ab'>5,7.35ab <small></small></h3>	<p class='l'>sāmānyavac ca sādṛśyam ekaikatra samāpte /</p>
<h3 id='5,7.35cd'>5,7.35cd <small></small></h3>	<p class='l'>pratiyoginyadṛṣṭe 'pi tasmāt tadupapadyate //</p>
<h3 id='5,7.36ab'>5,7.36ab <small></small></h3>	<p class='l'>tatra yady api gāṃ smṛtvā tadbhānam upajāyate /</p>
<h3 id='5,7.36cd'>5,7.36cd <small></small></h3>	<p class='l'>sannidhergavayasthatvād bhaved indriyagocaraḥ //</p>
<h3 id='5,7.37ab'>5,7.37ab <small></small></h3>	<p class='l'>tasmād yat smaryate tat syāt sādṛśyena viśeṣitam /</p>
<h3 id='5,7.37cd'>5,7.37cd <small>(<a href='docExplore?doc_id=ŚV_5,7.37cd_5,7.40cd'>ŚV_5,7.37cd_5,7.40cd</a>)</small></h3>	<p class='l'>prameyam upamānasya sādṛśyaṃ vā tadanvatam //</p>
<h3 id='5,7.38ab'>5,7.38ab <small></small></h3>	<p class='l'>pratyakṣeṇāvabuddhe 'pi sādṛśye gavi ca smṛteḥ /</p>
<h3 id='5,7.38cd'>5,7.38cd <small></small></h3>	<p class='l'>viśiṣṭasyānyato 'siddher upamānanapramāṇatā //</p>
<h3 id='5,7.39ab'>5,7.39ab <small></small></h3>	<p class='l'>pratyakṣe 'pi yathā deśe smaryamāṇe ca pāvake /</p>
<h3 id='5,7.39cd'>5,7.39cd <small></small></h3>	<p class='l'>viśiṣṭaviṣayatvena nānumānāpramāṇatā //</p>
<h3 id='5,7.40ab'>5,7.40ab <small></small></h3>	<p class='l'>yatra tv asadṛśād eva kalpayitvopajāyate /</p>
<h3 id='5,7.40cd'>5,7.40cd <small></small></h3>	<p class='l'>sādṛśyapratyayas tatra tadābhāsatvakalpanā //</p>
<h3 id='5,7.41ab'>5,7.41ab <small>(<a href='docExplore?doc_id=ŚV_5,7.41ab_5,7.44ab'>ŚV_5,7.41ab_5,7.44ab</a>)</small></h3>	<p class='l'>bādhakapratyayāc caiṣā sādṛśyābhāsatā matā /</p>
<h3 id='5,7.41cd'>5,7.41cd <small></small></h3>	<p class='l'>yathā palālakūṭasya sādṛśyaṃ kuñjarādinā //</p>
<h3 id='5,7.42ab'>5,7.42ab <small></small></h3>	<p class='l'>samīpastho 'pi jānāti sādṛśyaṃ neti tatra hi /</p>
<h3 id='5,7.42cd'>5,7.42cd <small></small></h3>	<p class='l'>na bādhyate samīpādau yat tu sādṛśyam eva tat //</p>
<h3 id='5,7.43ab'>5,7.43ab <small></small></h3>	<p class='l'>na caitasyānumānatvaṃ pakṣadharmādyasambhavāt /</p>
<h3 id='5,7.43cd'>5,7.43cd <small></small></h3>	<p class='l'>prāk prameyasya sādṛśyaṃ na dharmatvena gṛhyate //</p>
<h3 id='5,7.44ab'>5,7.44ab <small></small></h3>	<p class='l'>gavaye gṛhyamāṇaṃ ca na gavām anumāpakam /</p>
<h3 id='5,7.44cd'>5,7.44cd <small>(<a href='docExplore?doc_id=ŚV_5,7.44cd_5,7.47ab'>ŚV_5,7.44cd_5,7.47ab</a>)</small></h3>	<p class='l'>pratijñārthaikadeśatvād gogatasya na liṅgatā //</p>
<h3 id='5,7.45ab'>5,7.45ab <small></small></h3>	<p class='l'>gavayaś cāpy asambandhān na gor liṅgatvamṛcchati /</p>
<h3 id='5,7.45cd'>5,7.45cd <small></small></h3>	<p class='l'>sādṛśyaṃ na ca sarveṇa pūrvaṃ dṛṣṭaṃ tadanvayi //</p>
<h3 id='5,7.46ab'>5,7.46ab <small></small></h3>	<p class='l'>ekasminn api dṛṣṭe 'rthe dvitīyaṃ paśyato vane /</p>
<h3 id='5,7.46cd'>5,7.46cd <small></small></h3>	<p class='l'>sādṛśyena sahaivāsmiṃs tadaivotpadyate matiḥ //</p>
<h3 id='5,7.47ab'>5,7.47ab <small></small></h3>	<p class='l'>śṛṅgitvāder athocyeta sambandhāl liṅgatā gavi /</p>
<h3 id='5,7.47cd'>5,7.47cd <small>(<a href='docExplore?doc_id=ŚV_5,7.47cd_5,7.50cd'>ŚV_5,7.47cd_5,7.50cd</a>)</small></h3>	<p class='l'>na, teṣāṃ gavayajñānavyāpāraṃ pratyupakṣayāt //</p>
<h3 id='5,7.48ab'>5,7.48ab <small></small></h3>	<p class='l'>yadi tebhyaḥ pratītiḥ syān niḥsādṛśyaiva sā bhavet /</p>
<h3 id='5,7.48cd'>5,7.48cd <small></small></h3>	<p class='l'>na gauḥ śṛṅgādisadṛśī sadṛśī gavayena tu //</p>
<h3 id='5,7.49ab'>5,7.49ab <small></small></h3>	<p class='l'>sadṛśapratyayaṃ dṛṣṭvā śṛṅgādipratyayāt param /</p>
<h3 id='5,7.49cd'>5,7.49cd <small></small></h3>	<p class='l'>gavayapratyayād eva gojñānam upajāyate //</p>
<h3 id='5,7.50ab'>5,7.50ab <small></small></h3>	<p class='l'>sadṛśāvayavatve tu teṣām evopamā bhavet /</p>
<h3 id='5,7.50cd'>5,7.50cd <small></small></h3>	<p class='l'>na ca śṛṅgādayo yatra tatra gaur anumīyate //</p>
<h3 id='5,7.51ab'>5,7.51ab <small>(<a href='docExplore?doc_id=ŚV_5,7.51ab_5,7.54cd'>ŚV_5,7.51ab_5,7.54cd</a>)</small></h3>	<p class='l'>itthaṃ cānumimānasya bhrāntajñānaṃ prasajyate /</p>
<h3 id='5,7.51cd'>5,7.51cd <small></small></h3>	<p class='l'>nagarasthe tu gojñānaṃ smaraṇān nātivartate //</p>
<h3 id='5,7.52ab'>5,7.52ab <small></small></h3>	<p class='l'>bhinnānumānād upameyam uktam, sauryādivākyair asahāyi dṛṣṭam /</p>
<h3 id='5,7.52cd'>5,7.52cd <small></small></h3>	<p class='l'>sādṛśyato 'gnyādiyutaṃ kathaṃ nu, pratyāyayed ity upayujyate naḥ //</p>
<h3 id='5,7.53ab'>5,7.53ab <small></small></h3>	<p class='l'>pratinidhir api caivaṃ vrīhisādṛśyayogād bhavati tadapacāre yatra nīvārajātau /</p>
<h3 id='5,7.53cd'>5,7.53cd <small></small></h3>	<p class='l'>tad api phalam abhīṣṭaṃ lakṣaṇasyopamāyāḥ pratikṛtir api gauṇair bodhyate yatra cānyaiḥ //</p>
<h3 id='5,7.54ab'>5,7.54ab <small></small></h3>	<p class='l'>matir api ca tathaiva drāgivotpadyate 'sminn /</p>
<h3 id='5,7.54cd'>5,7.54cd <small></small></h3>	<p class='l'>itaraviṣayabodhe 'saty apītthaṃ ca bādhaḥ //</p>
<h2 id='5,8'>5,8</h2>
<p>&lt;arthāpattipariccheda (AAP)&gt;</p>
<h3 id='5,8.1ab'>5,8.1ab <small>(<a href='docExplore?doc_id=ŚV_5,8.1ab_5,8.4ab'>ŚV_5,8.1ab_5,8.4ab</a>)</small></h3>	<p class='l'>pramāṇaṣaṭkavijñāto yatrārtho nānyathā bhavet /</p>
<h3 id='5,8.1cd'>5,8.1cd <small></small></h3>	<p class='l'>adṛṣṭaṃ kalpayed anyaṃ sārthāpattir udāhṛtā //</p>
<h3 id='5,8.2ab'>5,8.2ab <small></small></h3>	<p class='l'>dṛṣṭaḥ pañcabhir apy asmād bhedenoktā śrutodbhavā /</p>
<h3 id='5,8.2cd'>5,8.2cd <small></small></h3>	<p class='l'>pramāṇagrāhiṇītvena yasmāt pūrvavilakṣaṇā //</p>
<h3 id='5,8.3ab'>5,8.3ab <small></small></h3>	<p class='l'>tatra pratyakṣato jñānād dāhād dahanaśaktatā /</p>
<h3 id='5,8.3cd'>5,8.3cd <small></small></h3>	<p class='l'>vahner anumitāt sūrye yānāt tacchaktiyogyatā //</p>
<h3 id='5,8.4ab'>5,8.4ab <small></small></h3>	<p class='l'>śrutārthāpattir atraiva parastād abhidhāsyate /</p>
<h3 id='5,8.4cd'>5,8.4cd <small>(<a href='docExplore?doc_id=ŚV_5,8.4cd_5,8.7cd'>ŚV_5,8.4cd_5,8.7cd</a>)</small></h3>	<p class='l'>gavayopamitā yā gaus tajjñānagrāhyatā matā //</p>
<h3 id='5,8.5ab'>5,8.5ab <small></small></h3>	<p class='l'>abhidhānaprasiddhyartham arthāpattyāvabodhitāt /</p>
<h3 id='5,8.5cd'>5,8.5cd <small></small></h3>	<p class='l'>śabde bodhakasāmarthyāt tannityatvaprakalpanam //</p>
<h3 id='5,8.6ab'>5,8.6ab <small></small></h3>	<p class='l'>abhidhā nānyathā sidhyed iti vācakaśaktatām /</p>
<h3 id='5,8.6cd'>5,8.6cd <small></small></h3>	<p class='l'>arthāpattyāvagamyaivaṃ tadananyagateḥ punaḥ //</p>
<h3 id='5,8.7ab'>5,8.7ab <small></small></h3>	<p class='l'>arthāpattyantareṇaiva śabdanityatvaniścayaḥ /</p>
<h3 id='5,8.7cd'>5,8.7cd <small></small></h3>	<p class='l'>darśanasya parārthatvād ity asminn abhidhāsyate //</p>
<h3 id='5,8.8ab'>5,8.8ab <small>(<a href='docExplore?doc_id=ŚV_5,8.8ab_5,8.11ab'>ŚV_5,8.8ab_5,8.11ab</a>)</small></h3>	<p class='l'>pramāṇābhāvanirṇītacaitrābhāvaviśeṣitāt /</p>
<h3 id='5,8.8cd'>5,8.8cd <small></small></h3>	<p class='l'>gehāc caitrabahirbhāvasiddhir yā tv iha darśitā //</p>
<h3 id='5,8.9ab'>5,8.9ab <small></small></h3>	<p class='l'>tām abhāvotthitām anyām arthāpattim udāharet /</p>
<h3 id='5,8.9cd'>5,8.9cd <small></small></h3>	<p class='l'>pakṣadoṣeṣu cānyāsāmudāharaṇavistaraḥ //</p>
<h3 id='5,8.10ab'>5,8.10ab <small></small></h3>	<p class='l'>abhāvāvagatāc caitrād bahirbhāvasya sūcanam /</p>
<h3 id='5,8.10cd'>5,8.10cd <small></small></h3>	<p class='l'>pakṣadharmādyanaṅgatvād bhinnaivāpy anumānataḥ //</p>
<h3 id='5,8.11ab'>5,8.11ab <small></small></h3>	<p class='l'>bahirdeśaviśiṣṭe 'rthe deśe vā tadviśeṣite /</p>
<h3 id='5,8.11cd'>5,8.11cd <small>(<a href='docExplore?doc_id=ŚV_5,8.11cd_5,8.14ab'>ŚV_5,8.11cd_5,8.14ab</a>)</small></h3>	<p class='l'>prameye yo gṛhābhāvaḥ pakṣadharmas tv asau katham //</p>
<h3 id='5,8.12ab'>5,8.12ab <small></small></h3>	<p class='l'>tadabhāvaviśiṣṭaṃ tu gṛhaṃ dharmo na kasyacit /</p>
<h3 id='5,8.12cd'>5,8.12cd <small></small></h3>	<p class='l'>gṛhābhāvaviśiṣṭas tu tadāsau na pratīyate //</p>
<h3 id='5,8.13ab'>5,8.13ab <small></small></h3>	<p class='l'>gamyate tu gṛhaṃ tatra na ca caitraḥ pratīyate /</p>
<h3 id='5,8.13cd'>5,8.13cd <small></small></h3>	<p class='l'>na cātrādarśanaṃ hetur yathābhāve 'bhidhāsyate //</p>
<h3 id='5,8.14ab'>5,8.14ab <small></small></h3>	<p class='l'>tena veśmanyadṛṣṭatvād iti hetur na kalpyate /</p>
<h3 id='5,8.14cd'>5,8.14cd <small>(<a href='docExplore?doc_id=ŚV_5,8.14cd_5,8.17cd'>ŚV_5,8.14cd_5,8.17cd</a>)</small></h3>	<p class='l'>adarśanād abhāve ca prameyasyāvadhārite //</p>
<h3 id='5,8.15ab'>5,8.15ab <small></small></h3>	<p class='l'>bahirbhāvamatir nāsau tenādarśanahetukā /</p>
<h3 id='5,8.15cd'>5,8.15cd <small></small></h3>	<p class='l'>caitrābhāvasya hetutvaṃ gehe 'bhāvaś ca saṃsthitaḥ //</p>
<h3 id='5,8.16ab'>5,8.16ab <small></small></h3>	<p class='l'>pūrvaṃ na cāgṛhītasya dharmiṇaḥ syāt prameyatā /</p>
<h3 id='5,8.16cd'>5,8.16cd <small></small></h3>	<p class='l'>na cātra bāhyadeśo vā caitro vā gṛhyate purā //</p>
<h3 id='5,8.17ab'>5,8.17ab <small></small></h3>	<p class='l'>nadīpūreṇa yā vṛṣṭir upariṣṭāt pratīyate /</p>
<h3 id='5,8.17cd'>5,8.17cd <small></small></h3>	<p class='l'>deśe katham adṛṣṭe tu pakṣadharmatvasambhavaḥ //</p>
<h3 id='5,8.18ab'>5,8.18ab <small>(<a href='docExplore?doc_id=ŚV_5,8.18ab_5,8.21ab'>ŚV_5,8.18ab_5,8.21ab</a>)</small></h3>	<p class='l'>vṛṣṭimatparadeśatvaṃ nadīpuravato 'tra tu /</p>
<h3 id='5,8.18cd'>5,8.18cd <small></small></h3>	<p class='l'>deśasya pratipadyante yadvārthāpattir eva sā //</p>
<h3 id='5,8.19ab'>5,8.19ab <small></small></h3>	<p class='l'>jīvataś ca gṛhābhāvaḥ pakṣadharmo 'tra kalpyate /</p>
<h3 id='5,8.19cd'>5,8.19cd <small></small></h3>	<p class='l'>tatsaṃvittir bahirbhāvaṃ na cābuddhvopajāyate //</p>
<h3 id='5,8.20ab'>5,8.20ab <small></small></h3>	<p class='l'>agnimattānapekṣā tu dhūmavattā pratīyate /</p>
<h3 id='5,8.20cd'>5,8.20cd <small></small></h3>	<p class='l'>na tadgrahaṇavelāyām agnyadhīnaṃ hi kiñcana //</p>
<h3 id='5,8.21ab'>5,8.21ab <small></small></h3>	<p class='l'>gehābhāvas tu yaḥ śuddho vidyamānatvavarjitaḥ /</p>
<h3 id='5,8.21cd'>5,8.21cd <small>(<a href='docExplore?doc_id=ŚV_5,8.21cd_5,8.24cd'>ŚV_5,8.21cd_5,8.24cd</a>)</small></h3>	<p class='l'>sa mṛteṣv api dṛṣṭatvād bahirvṛtter na sādhakaḥ //</p>
<h3 id='5,8.22ab'>5,8.22ab <small></small></h3>	<p class='l'>vidyamānatvasaṃsṛṣṭagṛhābhāvadhiyānayā /</p>
<h3 id='5,8.22cd'>5,8.22cd <small></small></h3>	<p class='l'>gehād utkālitaś caitro vidyate bahir eva hi //</p>
<h3 id='5,8.23ab'>5,8.23ab <small></small></h3>	<p class='l'>gehābhāvatvamātraṃ tu yat svatantraṃ pratīyate /</p>
<h3 id='5,8.23cd'>5,8.23cd <small></small></h3>	<p class='l'>na tāvatā bahirbhāvaś caitrasyaivāvadhāryate //</p>
<h3 id='5,8.24ab'>5,8.24ab <small></small></h3>	<p class='l'>siddhe sadbhāvavijñāne gehābhāvadhiyātra tu /</p>
<h3 id='5,8.24cd'>5,8.24cd <small></small></h3>	<p class='l'>gehād utkālitā sattā bahir evāvatiṣṭhate //</p>
<h3 id='5,8.25ab'>5,8.25ab <small>(<a href='docExplore?doc_id=ŚV_5,8.25ab_5,8.27cd'>ŚV_5,8.25ab_5,8.27cd</a>)</small></h3>	<p class='l'>tenāsya nirapekṣasya vyabhicāro mṛtādinā /</p>
<h3 id='5,8.25cd'>5,8.25cd <small></small></h3>	<p class='l'>yasya tv avyabhicāritvaṃ na tato 'nyat pratīyate //</p>
<h3 id='5,8.26ab'>5,8.26ab <small></small></h3>	<p class='l'>tasmāt pratyakṣato gehe caitrābhāve hy abhāvataḥ /</p>
<h3 id='5,8.26cd'>5,8.26cd <small></small></h3>	<p class='l'>jñāte yat sattvavijñānaṃ tad evedaṃ bahiḥ sthitam //</p>
<h3 id='5,8.27ab'>5,8.27ab <small></small></h3>	<p class='l'>pakṣadharmātmalābhāya bahirbhāvaḥ praveśitaḥ /</p>
<h3 id='5,8.27cd'>5,8.27cd <small></small></h3>	<p class='l'>tadviśiṣṭo 'numeyaḥ syāt pakṣadharmānvayādibhiḥ //</p>
<h3 id='5,8.28ab'>5,8.28ab <small>(<a href='docExplore?doc_id=ŚV_5,8.28ab_5,8.31ab'>ŚV_5,8.28ab_5,8.31ab</a>)</small></h3>	<p class='l'>pakṣadharmādivijñānaṃ bahiḥ sambodhato yadi /</p>
<h3 id='5,8.28cd'>5,8.28cd <small></small></h3>	<p class='l'>taiś ca tadbodhato 'vaśyam anyonyāśrayatā bhavet //</p>
<h3 id='5,8.29ab'>5,8.29ab <small></small></h3>	<p class='l'>anyathānupapattau tu prameyānupraveśitā /</p>
<h3 id='5,8.29cd'>5,8.29cd <small></small></h3>	<p class='l'>tādrūpyeṇaiva vijñānān na doṣaḥ pratibhāti naḥ //</p>
<h3 id='5,8.30ab'>5,8.30ab <small></small></h3>	<p class='l'>avinābhāvitā cātra tadaiva parikalpyate /</p>
<h3 id='5,8.30cd'>5,8.30cd <small></small></h3>	<p class='l'>na prāg avadhṛtety evaṃ saty apy eṣā na kāraṇam //</p>
<h3 id='5,8.31ab'>5,8.31ab <small></small></h3>	<p class='l'>gṛhābhāvabahirbhāvau na ca dṛṣṭau niyogataḥ /</p>
<h3 id='5,8.31cd'>5,8.31cd <small>(<a href='docExplore?doc_id=ŚV_5,8.31cd_5,8.34ab'>ŚV_5,8.31cd_5,8.34ab</a>)</small></h3>	<p class='l'>sāhitye 'pi pramāṇaṃ ca tayor anyan na vidyate //</p>
<h3 id='5,8.32ab'>5,8.32ab <small></small></h3>	<p class='l'>anyathānupapattyaiva hy ekenānyat pratīyate /</p>
<h3 id='5,8.32cd'>5,8.32cd <small></small></h3>	<p class='l'>tathā na kalpyate tac cet sāhityaṃ na pratīyate //</p>
<h3 id='5,8.33ab'>5,8.33ab <small></small></h3>	<p class='l'>tena sambandhavelāyāṃ sambandhyanyataro dhruvam /</p>
<h3 id='5,8.33cd'>5,8.33cd <small></small></h3>	<p class='l'>arthāpattyāvagantavyaḥ paścād asty anumānatā //</p>
<h3 id='5,8.34ab'>5,8.34ab <small></small></h3>	<p class='l'>gṛhadvāri sthito yas tu bahirbhāvaṃ prakalpayet /</p>
<h3 id='5,8.34cd'>5,8.34cd <small>(<a href='docExplore?doc_id=ŚV_5,8.34cd_5,8.37ab'>ŚV_5,8.34cd_5,8.37ab</a>)</small></h3>	<p class='l'>yadaikasminn ayaṃ deśe na tadānyatra vidyate //</p>
<h3 id='5,8.35ab'>5,8.35ab <small></small></h3>	<p class='l'>tadāpy avidyamānatvaṃ na sarvatra pratīyate /</p>
<h3 id='5,8.35cd'>5,8.35cd <small></small></h3>	<p class='l'>na caikadeśe nāstitvād vyāptir hetor bhaviṣyati //</p>
<h3 id='5,8.36ab'>5,8.36ab <small></small></h3>	<p class='l'>nanv atrāvidyamānatvaṃ gamyate 'nupalabdhitaḥ /</p>
<h3 id='5,8.36cd'>5,8.36cd <small></small></h3>	<p class='l'>sā cāprayatnasādhyatvād ekasthasyaiva sidhyati //</p>
<h3 id='5,8.37ab'>5,8.37ab <small></small></h3>	<p class='l'>naitayānupalabdhyātra vastvabhāvaḥ pratīyate /</p>
<h3 id='5,8.37cd'>5,8.37cd <small>(<a href='docExplore?doc_id=ŚV_5,8.37cd_5,8.40ab'>ŚV_5,8.37cd_5,8.40ab</a>)</small></h3>	<p class='l'>taddeśāgamanāt sā hi dūrastheṣv asti satsv api //</p>
<h3 id='5,8.38ab'>5,8.38ab <small></small></h3>	<p class='l'>gatvā gatvā tu tān deśān yady artho nopalabhyate /</p>
<h3 id='5,8.38cd'>5,8.38cd <small></small></h3>	<p class='l'>tato 'nyakāraṇābhāvād asann ity avagamyate //</p>
<h3 id='5,8.39ab'>5,8.39ab <small></small></h3>	<p class='l'>nanu cāgnyādyabhāve 'pi dhūmādivyatirekiṇām /</p>
<h3 id='5,8.39cd'>5,8.39cd <small></small></h3>	<p class='l'>taddeśāgamanāt spaṣṭo vyatireko na sidhyati //</p>
<h3 id='5,8.40ab'>5,8.40ab <small></small></h3>	<p class='l'>yasya vastvantarābhāvaḥ prameyas tasya duṣyati /</p>
<h3 id='5,8.40cd'>5,8.40cd <small>(<a href='docExplore?doc_id=ŚV_5,8.40cd_5,8.43cd'>ŚV_5,8.40cd_5,8.43cd</a>)</small></h3>	<p class='l'>mama tv adṛṣṭamātreṇa gamakaḥ sahacāriṇaḥ //</p>
<h3 id='5,8.41ab'>5,8.41ab <small></small></h3>	<p class='l'>nanv evam itaratrāpi sambandho 'nupalabdhitaḥ /</p>
<h3 id='5,8.41cd'>5,8.41cd <small></small></h3>	<p class='l'>caitrābhāvasya bhāvena dṛṣṭatvād upapadyate //</p>
<h3 id='5,8.42ab'>5,8.42ab <small></small></h3>	<p class='l'>sāhitye mitadeśatvāt prasiddhe cāgnidhūmayoḥ /</p>
<h3 id='5,8.42cd'>5,8.42cd <small></small></h3>	<p class='l'>vyatirekasya cādṛṣṭer gamakatvaṃ prakalpyate //</p>
<h3 id='5,8.43ab'>5,8.43ab <small></small></h3>	<p class='l'>iha sāhityam evedam ekasya sahabhāvinaḥ /</p>
<h3 id='5,8.43cd'>5,8.43cd <small></small></h3>	<p class='l'>anantadeśavarttitvān na tāvad upapadyate //</p>
<h3 id='5,8.44ab'>5,8.44ab <small>(<a href='docExplore?doc_id=ŚV_5,8.44ab_5,8.46cd'>ŚV_5,8.44ab_5,8.46cd</a>)</small></h3>	<p class='l'>nanu deśāntaraṃ śūnyaṃ caitreṇaivaṃ pratīyate /</p>
<h3 id='5,8.44cd'>5,8.44cd <small></small></h3>	<p class='l'>taddeśavyatiriktatvāt samīpasthitadeśavat //</p>
<h3 id='5,8.45ab'>5,8.45ab <small></small></h3>	<p class='l'>viruddhāvyabhicāritvaṃ tadvad eva hi gamyate /</p>
<h3 id='5,8.45cd'>5,8.45cd <small></small></h3>	<p class='l'>samīpadeśabhinnatvāt caitrādhiṣṭhitadeśavat //</p>
<h3 id='5,8.46ab'>5,8.46ab <small></small></h3>	<p class='l'>puruṣasya tu kārtsnyena yad ekatropalambhanam /</p>
<h3 id='5,8.46cd'>5,8.46cd <small></small></h3>	<p class='l'>tasyānyathā na siddhiḥ syād ity anyeṣv asya nāstitā //</p>
<h3 id='5,8.47ab'>5,8.47ab <small>(<a href='docExplore?doc_id=ŚV_5,8.47ab_5,8.49cd'>ŚV_5,8.47ab_5,8.49cd</a>)</small></h3>	<p class='l'>tenārthāpattipūrvatvam atra yatra ca kāraṇe /</p>
<h3 id='5,8.47cd'>5,8.47cd <small></small></h3>	<p class='l'>kāryādarśanataḥ śakter astitvaṃ sampratīyate //</p>
<h3 id='5,8.48ab'>5,8.48ab <small></small></h3>	<p class='l'>kāryasya nanu liṅgatvaṃ na sambandhānapekṣaṇāt /</p>
<h3 id='5,8.48cd'>5,8.48cd <small></small></h3>	<p class='l'>dṛṣṭvā sambandhitāṃ caiṣā śaktir gamyeta nānyathā //</p>
<h3 id='5,8.49ab'>5,8.49ab <small></small></h3>	<p class='l'>taddarśane tadānīṃ ca pratyakṣāder asambhavāt /</p>
<h3 id='5,8.49cd'>5,8.49cd <small></small></h3>	<p class='l'>arthāpatteḥ pramāṇatvaṃ trailakṣaṇyād vinā bhavet //</p>
<h3 id='5,8.50ab'>5,8.50ab <small>(<a href='docExplore?doc_id=ŚV_5,8.50ab_5,8.53ab'>ŚV_5,8.50ab_5,8.53ab</a>)</small></h3>	<p class='l'>anumānād abhinnatvān noktau jayaparājayau /</p>
<h3 id='5,8.50cd'>5,8.50cd <small></small></h3>	<p class='l'>vadhyaghātakabhāvena yau sarpanakulādiṣu //</p>
<h3 id='5,8.51ab'>5,8.51ab <small></small></h3>	<p class='l'>pīno divā na bhuṅkte cety evamādivacaḥ śrutau /</p>
<h3 id='5,8.51cd'>5,8.51cd <small></small></h3>	<p class='l'>rātribhojanavijñānaṃ śrutārthāpattir ucyate //</p>
<h3 id='5,8.52ab'>5,8.52ab <small></small></h3>	<p class='l'>tām arthagocarāṃ kecid apare śabdagocarām /</p>
<h3 id='5,8.52cd'>5,8.52cd <small></small></h3>	<p class='l'>kalpayanty āgamāc cainām abhinnāṃ pratijānate //</p>
<h3 id='5,8.53ab'>5,8.53ab <small></small></h3>	<p class='l'>prāyaśaś cānayā vede vyavahāro vyavasthitaḥ /</p>
<h3 id='5,8.53cd'>5,8.53cd <small>(<a href='docExplore?doc_id=ŚV_5,8.53cd_5,8.56ab'>ŚV_5,8.53cd_5,8.56ab</a>)</small></h3>	<p class='l'>so 'vaidikaḥ prasajyeta yady eṣā bhidyate tataḥ //</p>
<h3 id='5,8.54ab'>5,8.54ab <small></small></h3>	<p class='l'>vacanasya śrutasyaiva so 'py arthaḥ kaiścid āśritaḥ /</p>
<h3 id='5,8.54cd'>5,8.54cd <small></small></h3>	<p class='l'>tadarthopaplutasyānyair iṣṭo vākyāntarasya tu //</p>
<h3 id='5,8.55ab'>5,8.55ab <small></small></h3>	<p class='l'>na tāvac chrūyamāṇasya vacaso 'rtho 'yam iṣyate /</p>
<h3 id='5,8.55cd'>5,8.55cd <small></small></h3>	<p class='l'>na hy anekārthatā yuktā vākye vācakatā tathā //</p>
<h3 id='5,8.56ab'>5,8.56ab <small></small></h3>	<p class='l'>padārthānvayarūpeṇa vākyārtho hi pratīyate /</p>
<h3 id='5,8.56cd'>5,8.56cd <small>(<a href='docExplore?doc_id=ŚV_5,8.56cd_5,8.59ab'>ŚV_5,8.56cd_5,8.59ab</a>)</small></h3>	<p class='l'>na rātryādipadārthaś ca divāvākyena gamyate //</p>
<h3 id='5,8.57ab'>5,8.57ab <small></small></h3>	<p class='l'>na divādipadārthānāṃ saṃsargo rātribhojanam /</p>
<h3 id='5,8.57cd'>5,8.57cd <small></small></h3>	<p class='l'>na bhedo yena tadvākyaṃ tasya syāt pratipādakam //</p>
<h3 id='5,8.58ab'>5,8.58ab <small></small></h3>	<p class='l'>anyārthavyāpṛtatvāc ca na dvitīyārthakalpanā /</p>
<h3 id='5,8.58cd'>5,8.58cd <small></small></h3>	<p class='l'>tasmād vākyāntareṇāyaṃ buddhisthena pratīyate //</p>
<h3 id='5,8.59ab'>5,8.59ab <small></small></h3>	<p class='l'>tasya cāgamikatve 'pi yat tad vākyaṃ pratīyate /</p>
<h3 id='5,8.59cd'>5,8.59cd <small>(<a href='docExplore?doc_id=ŚV_5,8.59cd_5,8.62ab'>ŚV_5,8.59cd_5,8.62ab</a>)</small></h3>	<p class='l'>pramāṇaṃ tasya vaktavyaṃ pratyakṣādiṣu yad bhavet //</p>
<h3 id='5,8.60ab'>5,8.60ab <small></small></h3>	<p class='l'>na hy anuccārite vākye pratyakṣaṃ tāvad iṣyate /</p>
<h3 id='5,8.60cd'>5,8.60cd <small></small></h3>	<p class='l'>nānumānaṃ na cedaṃ hi dṛṣṭaṃ tena saha kvacit //</p>
<h3 id='5,8.61ab'>5,8.61ab <small></small></h3>	<p class='l'>yadi tv anupalabdhe 'pi sambandhe liṅgateṣyate /</p>
<h3 id='5,8.61cd'>5,8.61cd <small></small></h3>	<p class='l'>taduccāraṇamātreṇa sarvavākyamatir bhavet //</p>
<h3 id='5,8.62ab'>5,8.62ab <small></small></h3>	<p class='l'>na cārthāpattigamyāni sarvaiḥ sarvavacāṃsi hi /</p>
<h3 id='5,8.62cd'>5,8.62cd <small>(<a href='docExplore?doc_id=ŚV_5,8.62cd_5,8.65cd'>ŚV_5,8.62cd_5,8.65cd</a>)</small></h3>	<p class='l'>sambaddhāny upalabdhāni yena teṣv anumā bhavet //</p>
<h3 id='5,8.63ab'>5,8.63ab <small></small></h3>	<p class='l'>na ca sattānumānena viśeṣo vānumīyate /</p>
<h3 id='5,8.63cd'>5,8.63cd <small></small></h3>	<p class='l'>iha vākyaviśeṣasya sattaiva tv avagamyate //</p>
<h3 id='5,8.64ab'>5,8.64ab <small></small></h3>	<p class='l'>pūrvasiddhaḥ svatantro 'rthaḥ svatantreṇa viśeṣitaḥ /</p>
<h3 id='5,8.64cd'>5,8.64cd <small></small></h3>	<p class='l'>dharmādharmaviśiṣṭo 'tra nānumeyaḥ pratīyate //</p>
<h3 id='5,8.65ab'>5,8.65ab <small></small></h3>	<p class='l'>atha śrutasya vākyasya mīyate tadviśiṣṭatā /</p>
<h3 id='5,8.65cd'>5,8.65cd <small></small></h3>	<p class='l'>tataḥ pakṣo 'bhyupetaḥ syād aprasiddhaviśeṣaṇaḥ //</p>
<h3 id='5,8.66ab'>5,8.66ab <small>(<a href='docExplore?doc_id=ŚV_5,8.66ab_5,8.69ab'>ŚV_5,8.66ab_5,8.69ab</a>)</small></h3>	<p class='l'>kiñ ca liṅgāntarābhāvād etasya yadi liṅgatā /</p>
<h3 id='5,8.66cd'>5,8.66cd <small></small></h3>	<p class='l'>pratijñārthaikadeśatvaṃ padavat te prasajyate //</p>
<h3 id='5,8.67ab'>5,8.67ab <small></small></h3>	<p class='l'>tadvad eva nirākāryā vacaso dharmadharmitā /</p>
<h3 id='5,8.67cd'>5,8.67cd <small></small></h3>	<p class='l'>nāgṛhīte hi taddharmo gṛhīte nānumeyatā //</p>
<h3 id='5,8.68ab'>5,8.68ab <small></small></h3>	<p class='l'>kriyākārakasambandhād ṛte nāsti tu dharmatā /</p>
<h3 id='5,8.68cd'>5,8.68cd <small></small></h3>	<p class='l'>avācakatayā caitan na dharmo viṣayātmanā //</p>
<h3 id='5,8.69ab'>5,8.69ab <small></small></h3>	<p class='l'>pratīter vācakatvaṃ cet prasaktānekaśaktitā /</p>
<h3 id='5,8.69cd'>5,8.69cd <small>(<a href='docExplore?doc_id=ŚV_5,8.69cd_5,8.72ab'>ŚV_5,8.69cd_5,8.72ab</a>)</small></h3>	<p class='l'>anumāviṣayotthaṃ tu dharmatvaṃ niṣphalaṃ bhavet //</p>
<h3 id='5,8.70ab'>5,8.70ab <small></small></h3>	<p class='l'>padārthair api tadvākyaṃ nāsambandhāt pratīyate /</p>
<h3 id='5,8.70cd'>5,8.70cd <small></small></h3>	<p class='l'>sāmānyānyanyathāsiddher viśeṣaṃ gamayanti hi //</p>
<h3 id='5,8.71ab'>5,8.71ab <small></small></h3>	<p class='l'>na tu vākyāntareṇaiṣāṃ vinā kiñcin na sidhyati /</p>
<h3 id='5,8.71cd'>5,8.71cd <small></small></h3>	<p class='l'>na cāpy anyaḥ prakāro 'sti tena vākyena saṅgatau //</p>
<h3 id='5,8.72ab'>5,8.72ab <small></small></h3>	<p class='l'>athaitad vāci kalpyeta vākyam anyat tathaiva ca /</p>
<h3 id='5,8.72cd'>5,8.72cd <small>(<a href='docExplore?doc_id=ŚV_5,8.72cd_5,8.75cd'>ŚV_5,8.72cd_5,8.75cd</a>)</small></h3>	<p class='l'>prasaṅgāt tatra dūre 'pi nāsambandhāt pramucyate //</p>
<h3 id='5,8.73ab'>5,8.73ab <small></small></h3>	<p class='l'>tataś ca prathamād eva varaṃ jñātum asaṅgatāt /</p>
<h3 id='5,8.73cd'>5,8.73cd <small></small></h3>	<p class='l'>anvayavyatirekau ca pratiṣedhyau pade yathā //</p>
<h3 id='5,8.74ab'>5,8.74ab <small></small></h3>	<p class='l'>śrutavākyena sādṛśyaṃ nāśrutasyāsti kiñcana /</p>
<h3 id='5,8.74cd'>5,8.74cd <small></small></h3>	<p class='l'>tasmād anupamānatvam arthasyāpy anayā diśā //</p>
<h3 id='5,8.75ab'>5,8.75ab <small></small></h3>	<p class='l'>upamānatvaliṅgatve vākyaṃ prati nivārite /</p>
<h3 id='5,8.75cd'>5,8.75cd <small></small></h3>	<p class='l'>arthe 'pi caivam eva syāt tasmāt pūrveṣv asambhavaḥ //</p>
<h3 id='5,8.76ab'>5,8.76ab <small>(<a href='docExplore?doc_id=ŚV_5,8.76ab_5,8.78cd'>ŚV_5,8.76ab_5,8.78cd</a>)</small></h3>	<p class='l'>ataḥ śrutasya vākyasya yad arthapratipādanam /</p>
<h3 id='5,8.76cd'>5,8.76cd <small></small></h3>	<p class='l'>tadātmalābha eva syād vinā nety etad iṣyate //</p>
<h3 id='5,8.77ab'>5,8.77ab <small></small></h3>	<p class='l'>etadarthād vinā nāyam ity arthaḥ kiṃ na kalpyate /</p>
<h3 id='5,8.77cd'>5,8.77cd <small></small></h3>	<p class='l'>vākyārthavac ca kiṃ nāyam āgamārthaḥ pratīyate //</p>
<h3 id='5,8.78ab'>5,8.78ab <small></small></h3>	<p class='l'>savikalpakavijñānaiḥ śabdaḥ pūrvaṃ pratīyate /</p>
<h3 id='5,8.78cd'>5,8.78cd <small></small></h3>	<p class='l'>labdhaprayojane vākye paraṃ nāgamikaṃ ca naḥ //</p>
<h3 id='5,8.79ab'>5,8.79ab <small>(<a href='docExplore?doc_id=ŚV_5,8.79ab_5,8.81cd'>ŚV_5,8.79ab_5,8.81cd</a>)</small></h3>	<p class='l'>nanu cāsati sambandhe sati vānavadhārite /</p>
<h3 id='5,8.79cd'>5,8.79cd <small></small></h3>	<p class='l'>gamyajñānam idaṃ vākyaṃ prasajyetāpramāṇakam //</p>
<h3 id='5,8.80ab'>5,8.80ab <small></small></h3>	<p class='l'>sambandhasya pramāṇatvaṃ sthitaṃ kiñceśvarājñayā /</p>
<h3 id='5,8.80cd'>5,8.80cd <small></small></h3>	<p class='l'>pratyakṣasya pramāṇatvaṃ kathaṃ vā saṅgater vinā //</p>
<h3 id='5,8.81ab'>5,8.81ab <small></small></h3>	<p class='l'>astīndriyārthasambandhas tatra cen nānapekṣaṇāt /</p>
<h3 id='5,8.81cd'>5,8.81cd <small></small></h3>	<p class='l'>na hi pratyakṣavelāyāṃ sarveṇāsau nirūpyate //</p>
<h3 id='5,8.82ab'>5,8.82ab <small>(<a href='docExplore?doc_id=ŚV_5,8.82ab_5,8.84cd'>ŚV_5,8.82ab_5,8.84cd</a>)</small></h3>	<p class='l'>yenāpi tu nirūpyeta paścād anubhavād asau /</p>
<h3 id='5,8.82cd'>5,8.82cd <small></small></h3>	<p class='l'>na syād eva pramāṇāṅgam asatā tulya eva saḥ //</p>
<h3 id='5,8.83ab'>5,8.83ab <small></small></h3>	<p class='l'>aprāpyakāriṇī yeṣāṃ cakṣuḥśrotre ca te yathā /</p>
<h3 id='5,8.83cd'>5,8.83cd <small></small></h3>	<p class='l'>tajjñānasya pramāṇatvam icchanty evaṃ bhaviṣyati //</p>
<h3 id='5,8.84ab'>5,8.84ab <small></small></h3>	<p class='l'>tasmād asattve sattve vā sambandhasya yad eva naḥ /</p>
<h3 id='5,8.84cd'>5,8.84cd <small></small></h3>	<p class='l'>jāyetābhaṅguraṃ jñānaṃ tasyaiva syāt pramāṇatā //</p>
<h3 id='5,8.85ab'>5,8.85ab <small>(<a href='docExplore?doc_id=ŚV_5,8.85ab_5,8.88cd'>ŚV_5,8.85ab_5,8.88cd</a>)</small></h3>	<p class='l'>na cāpy asyāḥ pramāṇatve kaścid vipratipadyate /</p>
<h3 id='5,8.85cd'>5,8.85cd <small></small></h3>	<p class='l'>bhedābhede visaṃvādaḥ kṛtas tatra ca nirṇayaḥ //</p>
<h3 id='5,8.86ab'>5,8.86ab <small></small></h3>	<p class='l'>kṛte yatra ca sambandhād buddhir eva na jāyate /</p>
<h3 id='5,8.86cd'>5,8.86cd <small></small></h3>	<p class='l'>tatra ki kriyatāṃ so 'pi prāmāṇye naiva kāraṇam //</p>
<h3 id='5,8.87ab'>5,8.87ab <small></small></h3>	<p class='l'>smṛtyā śrutir yā parikalpyate 'smin liṅgādibhir yā viniyojikā ca /</p>
<h3 id='5,8.87cd'>5,8.87cd <small></small></h3>	<p class='l'>phalādibhir yat paripūraṇaṃ ca sambandhadṛk tatra na kācid asti //</p>
<h3 id='5,8.88ab'>5,8.88ab <small></small></h3>	<p class='l'>tat sarvam ityādy asamañjasaṃ syān na cediyaṃ syād anumānato 'nyā /</p>
<h3 id='5,8.88cd'>5,8.88cd <small></small></h3>	<p class='l'>evaṃsvabhāvāpy anumānaśabdaṃ labheta ced asti yathepsitaṃ naḥ //</p>
<h2 id='5,9'>5,9</h2>
<p>&lt;abhāvapariccheda (ABH)&gt;</p>
<h3 id='5,9.1ab'>5,9.1ab <small>(<a href='docExplore?doc_id=ŚV_5,9.1ab_5,9.4ab'>ŚV_5,9.1ab_5,9.4ab</a>)</small></h3>	<p class='l'>pramāṇapañcakaṃ yatra vasturūpe na jāyate /</p>
<h3 id='5,9.1cd'>5,9.1cd <small></small></h3>	<p class='l'>vastusattāvabodhārthaṃ tatrābhāvapramāṇatā //</p>
<h3 id='5,9.2ab'>5,9.2ab <small></small></h3>	<p class='l'>vastvasaṅkarasiddhiś ca tatprāmāṇyasamāśrayā /</p>
<h3 id='5,9.2cd'>5,9.2cd <small></small></h3>	<p class='l'>kṣīre dadhyādi yan nāsti prāgabhāvaḥ sa ucyate //</p>
<h3 id='5,9.3ab'>5,9.3ab <small></small></h3>	<p class='l'>nāstitā payaso dadhni pradhvaṃsābhāva iṣyate /</p>
<h3 id='5,9.3cd'>5,9.3cd <small></small></h3>	<p class='l'>gavi yo 'śvādyabhāvas tu so 'nyonyābhāva ucyate //</p>
<h3 id='5,9.4ab'>5,9.4ab <small></small></h3>	<p class='l'>śiraso 'vayavā nimnā vṛddhikāṭhinyavarjitāḥ /</p>
<h3 id='5,9.4cd'>5,9.4cd <small>(<a href='docExplore?doc_id=ŚV_5,9.4cd_5,9.7ab'>ŚV_5,9.4cd_5,9.7ab</a>)</small></h3>	<p class='l'>śaśaśṛṅgādirūpeṇa so 'tyantābhāva ucyate //</p>
<h3 id='5,9.5ab'>5,9.5ab <small></small></h3>	<p class='l'>kṣīre dadhi bhaved evaṃ dadhni kṣīraṃ ghaṭe paṭaḥ /</p>
<h3 id='5,9.5cd'>5,9.5cd <small></small></h3>	<p class='l'>śaśe śṛṅgaṃ pṛthivyādau caitanyaṃ mūrtir ātmani //</p>
<h3 id='5,9.6ab'>5,9.6ab <small></small></h3>	<p class='l'>apsu gandho rasaś cāgnau vāyau rūpeṇa tau saha /</p>
<h3 id='5,9.6cd'>5,9.6cd <small></small></h3>	<p class='l'>vyomni saṃsparśitā te ca na ced asya pramāṇatā //</p>
<h3 id='5,9.7ab'>5,9.7ab <small></small></h3>	<p class='l'>na ca syād vyavahāro 'yaṃ kāraṇādivibhāgataḥ /</p>
<h3 id='5,9.7cd'>5,9.7cd <small>(<a href='docExplore?doc_id=ŚV_5,9.7cd_5,9.10cd'>ŚV_5,9.7cd_5,9.10cd</a>)</small></h3>	<p class='l'>prāgabhāvādibhedena nābhāvo bhidyate yadi //</p>
<h3 id='5,9.8ab'>5,9.8ab <small></small></h3>	<p class='l'>na cāvastuna ete syur bhedās tenāsya vastutā /</p>
<h3 id='5,9.8cd'>5,9.8cd <small></small></h3>	<p class='l'>kāryādīnām abhāvaḥ ko yo 'bhāvaḥ kāraṇāditaḥ //</p>
<h3 id='5,9.9ab'>5,9.9ab <small></small></h3>	<p class='l'>yadvānuvṛttivyāvṛttibuddhigrāhyo yatas tv ayam /</p>
<h3 id='5,9.9cd'>5,9.9cd <small></small></h3>	<p class='l'>tasmād gavādivad vastu, prameyatvāc ca gamyate //</p>
<h3 id='5,9.10ab'>5,9.10ab <small></small></h3>	<p class='l'>na caupacārikatvaṃ vā bhrāntir vāpi yadṛcchayā /</p>
<h3 id='5,9.10cd'>5,9.10cd <small></small></h3>	<p class='l'>bhavaty ato na sāmānyaviśeṣātmakatā mṛṣā //</p>
<h3 id='5,9.11ab'>5,9.11ab <small>(<a href='docExplore?doc_id=ŚV_5,9.11ab_5,9.14ab'>ŚV_5,9.11ab_5,9.14ab</a>)</small></h3>	<p class='l'>pratyakṣāder anutpattiḥ pramāṇābhāva ucyate /</p>
<h3 id='5,9.11cd'>5,9.11cd <small></small></h3>	<p class='l'>sātmanaḥ pariṇāmo vā vijñānaṃ vākyavastuni //</p>
<h3 id='5,9.12ab'>5,9.12ab <small></small></h3>	<p class='l'>svarūpapararūpābhyāṃ nityaṃ sadasadātmake /</p>
<h3 id='5,9.12cd'>5,9.12cd <small></small></h3>	<p class='l'>vastuni jñāyate kaiś cid rūpaṃ kiñ cit kadā cana //</p>
<h3 id='5,9.13ab'>5,9.13ab <small></small></h3>	<p class='l'>yasya yatra yadodbhūtir jighṛkṣā vopajāyate /</p>
<h3 id='5,9.13cd'>5,9.13cd <small></small></h3>	<p class='l'>cetyate 'nubhavas tasy tena ca vyapadiśyate //</p>
<h3 id='5,9.14ab'>5,9.14ab <small></small></h3>	<p class='l'>tasyopakārakatvena varttate 'śastadetaraḥ /</p>
<h3 id='5,9.14cd'>5,9.14cd <small>(<a href='docExplore?doc_id=ŚV_5,9.14cd_5,9.17cd'>ŚV_5,9.14cd_5,9.17cd</a>)</small></h3>	<p class='l'>ubhayor api saṃvittāv ubhayānugamo 'sti hi //</p>
<h3 id='5,9.15ab'>5,9.15ab <small></small></h3>	<p class='l'>ayam eveti yo hy eṣa bhāve bhavati nirṇayaḥ /</p>
<h3 id='5,9.15cd'>5,9.15cd <small></small></h3>	<p class='l'>naiṣa vastvantarābhāvasaṃvittyanugamād ṛte //</p>
<h3 id='5,9.16ab'>5,9.16ab <small></small></h3>	<p class='l'>nāstīty api ca saṃvittir na vastvanugamād ṛte /</p>
<h3 id='5,9.16cd'>5,9.16cd <small></small></h3>	<p class='l'>jñānaṃ na jāyate kiñ cid upaṣṭambhanavarjitam //</p>
<h3 id='5,9.17ab'>5,9.17ab <small></small></h3>	<p class='l'>pratyakṣādyavatāras tu bhāvāṃśo gṛhyate yadā /</p>
<h3 id='5,9.17cd'>5,9.17cd <small></small></h3>	<p class='l'>vyāpāras tadanutpatter abhāvāṃśe jighṛkṣite //</p>
<h3 id='5,9.18ab'>5,9.18ab <small>(<a href='docExplore?doc_id=ŚV_5,9.18ab_5,9.20cd'>ŚV_5,9.18ab_5,9.20cd</a>)</small></h3>	<p class='l'>na tāvad indriyair eṣā nāstīty utpadyate matiḥ /</p>
<h3 id='5,9.18cd'>5,9.18cd <small></small></h3>	<p class='l'>bhāvāṃśenaiva saṃyogo yogyatvādindriyasya hi //</p>
<h3 id='5,9.19ab'>5,9.19ab <small></small></h3>	<p class='l'>nanu bhāvād abhinnatvāt samprayogo 'sti tena ca /</p>
<h3 id='5,9.19cd'>5,9.19cd <small></small></h3>	<p class='l'>na hy atyantam abhedo 'sti rūpādivad ihāpi naḥ //</p>
<h3 id='5,9.20ab'>5,9.20ab <small></small></h3>	<p class='l'>dharmayor bheda iṣṭo hi dharmyabhede 'pi naḥ sthite /</p>
<h3 id='5,9.20cd'>5,9.20cd <small></small></h3>	<p class='l'>udbhavābhibhavātmatvād grahaṇaṃ cāvatiṣṭhate //</p>
<h3 id='5,9.21ab'>5,9.21ab <small>(<a href='docExplore?doc_id=ŚV_5,9.21ab_5,9.24ab'>ŚV_5,9.21ab_5,9.24ab</a>)</small></h3>	<p class='l'>idam eva nimittaṃ ca vivekasya pratīyate /</p>
<h3 id='5,9.21cd'>5,9.21cd <small></small></h3>	<p class='l'>bhāvābhāvadhiyor akṣaiḥ sambandho 'kṣānapekṣaṇam //</p>
<h3 id='5,9.22ab'>5,9.22ab <small></small></h3>	<p class='l'>rūpāder api bhedaṃ ca ke cid grāhakabhedataḥ /</p>
<h3 id='5,9.22cd'>5,9.22cd <small></small></h3>	<p class='l'>varṇayanti yathaikasya puṃsaḥ putrādirūpatām //</p>
<h3 id='5,9.23ab'>5,9.23ab <small></small></h3>	<p class='l'>buddhimātrakṛto bhedo rūpādau nityam eva hi /</p>
<h3 id='5,9.23cd'>5,9.23cd <small></small></h3>	<p class='l'>na ca deśādyabhinnānāṃ samudāyāvakalanā //</p>
<h3 id='5,9.24ab'>5,9.24ab <small></small></h3>	<p class='l'>sadguṇadravyarūpeṇa rūpāder ekateṣyate /</p>
<h3 id='5,9.24cd'>5,9.24cd <small>(<a href='docExplore?doc_id=ŚV_5,9.24cd_5,9.27cd'>ŚV_5,9.24cd_5,9.27cd</a>)</small></h3>	<p class='l'>svarūpāpekṣayā caiṣāṃ parasparavibhinnatā //</p>
<h3 id='5,9.25ab'>5,9.25ab <small></small></h3>	<p class='l'>yadi tadvadapekṣātra na syād bhedo 'tra naiva hi /</p>
<h3 id='5,9.25cd'>5,9.25cd <small></small></h3>	<p class='l'>sadasadrūpatā buddher bhaved anyataratra naḥ //</p>
<h3 id='5,9.26ab'>5,9.26ab <small></small></h3>	<p class='l'>tatsambandhe sad ityevaṃ tadrūpatvaṃ pratīyate /</p>
<h3 id='5,9.26cd'>5,9.26cd <small></small></h3>	<p class='l'>nāsty atredam itīdaṃ tu tadasaṃyogahetukam //</p>
<h3 id='5,9.27ab'>5,9.27ab <small></small></h3>	<p class='l'>gṛhītvā vastusadbhāvaṃ smṛtvā ca pratiyoginam /</p>
<h3 id='5,9.27cd'>5,9.27cd <small></small></h3>	<p class='l'>mānasaṃ nāstitājñānaṃ jāyate 'kṣānapekṣaṇāt //</p>
<h3 id='5,9.28ab'>5,9.28ab <small>(<a href='docExplore?doc_id=ŚV_5,9.28ab_5,9.30cd'>ŚV_5,9.28ab_5,9.30cd</a>)</small></h3>	<p class='l'>svarūpamātraṃ dṛṣṭvāpi paścāt kiñ cit smarann api /</p>
<h3 id='5,9.28cd'>5,9.28cd <small></small></h3>	<p class='l'>tatrānyanāstitāṃ pṛṣṭas tadaiva pratipadyate //</p>
<h3 id='5,9.29ab'>5,9.29ab <small></small></h3>	<p class='l'>na cāpy atrānumānatvaṃ liṅgābhāvāt pratīyate /</p>
<h3 id='5,9.29cd'>5,9.29cd <small></small></h3>	<p class='l'>bhāvāṃśo nanu liṅgaṃ syāt, tadānīṃ nājighṛkṣaṇāt //</p>
<h3 id='5,9.30ab'>5,9.30ab <small></small></h3>	<p class='l'>abhāvāvagater janma bhāvāṃśe hy ajighṛkṣite /</p>
<h3 id='5,9.30cd'>5,9.30cd <small></small></h3>	<p class='l'>tasmin pratīyamāne tu nābhāve jāyate matiḥ //</p>
<h3 id='5,9.31ab'>5,9.31ab <small>(<a href='docExplore?doc_id=ŚV_5,9.31ab_5,9.33cd'>ŚV_5,9.31ab_5,9.33cd</a>)</small></h3>	<p class='l'>na caiṣa prakṣadharmatvaṃ padavat pratipadyate /</p>
<h3 id='5,9.31cd'>5,9.31cd <small></small></h3>	<p class='l'>saha sarvair abhāvaiś ca bhāvo naikāntato gataḥ //</p>
<h3 id='5,9.32ab'>5,9.32ab <small></small></h3>	<p class='l'>kva cid bhāve 'pi sadbhāvo jñāto yasya kadā cana /</p>
<h3 id='5,9.32cd'>5,9.32cd <small></small></h3>	<p class='l'>tasyābhāvo 'pi tatraiva kadā cid avagamyate //</p>
<h3 id='5,9.33ab'>5,9.33ab <small></small></h3>	<p class='l'>yatrāpy adṛṣṭapūrvatvaṃ yadabhāvasya tatra ca /</p>
<h3 id='5,9.33cd'>5,9.33cd <small></small></h3>	<p class='l'>tadabhāvamatir dṛṣṭā sambandhe 'kṣānapekṣayā //</p>
<h3 id='5,9.34ab'>5,9.34ab <small>(<a href='docExplore?doc_id=ŚV_5,9.34ab_5,9.37ab'>ŚV_5,9.34ab_5,9.37ab</a>)</small></h3>	<p class='l'>kasya cid yadi bhāvasya syād abhāvena kena cit /</p>
<h3 id='5,9.34cd'>5,9.34cd <small></small></h3>	<p class='l'>sambandhadarśanam, tatra sarvamānaṃ prasajyate //</p>
<h3 id='5,9.35ab'>5,9.35ab <small></small></h3>	<p class='l'>gṛhīte 'pi ca bhāvāṃśe naivābhāve 'nyavastunaḥ /</p>
<h3 id='5,9.35cd'>5,9.35cd <small></small></h3>	<p class='l'>sarvatra matir ityevaṃ vyabhicārād aliṅgatā //</p>
<h3 id='5,9.36ab'>5,9.36ab <small></small></h3>	<p class='l'>sambandhe gṛhyamāṇe ca sambandhigrahaṇaṃ dhruvam /</p>
<h3 id='5,9.36cd'>5,9.36cd <small></small></h3>	<p class='l'>tatrābhāvamatiḥ kena pramāṇopajāyate //</p>
<h3 id='5,9.37ab'>5,9.37ab <small></small></h3>	<p class='l'>tadānīṃ na hi liṅgena sambandhigrahaṇaṃ bhavet /</p>
<h3 id='5,9.37cd'>5,9.37cd <small>(<a href='docExplore?doc_id=ŚV_5,9.37cd_5,9.40cd'>ŚV_5,9.37cd_5,9.40cd</a>)</small></h3>	<p class='l'>tatrāvaśyam abhāvasya pramāṇāntarato gatiḥ //</p>
<h3 id='5,9.38ab'>5,9.38ab <small></small></h3>	<p class='l'>pratyakṣāder anutpattir na tu liṅgaṃ bhaviṣyati /</p>
<h3 id='5,9.38cd'>5,9.38cd <small></small></h3>	<p class='l'>na viśeṣaṇasambandhas tasyāḥ sāmānyato bhavet //</p>
<h3 id='5,9.39ab'>5,9.39ab <small></small></h3>	<p class='l'>na cāpy abhāvasāmānye pramāṇam upajāyate /</p>
<h3 id='5,9.39cd'>5,9.39cd <small></small></h3>	<p class='l'>vyabhicārād viśeṣās tu pratīyeran kathaṃ tayā //</p>
<h3 id='5,9.40ab'>5,9.40ab <small></small></h3>	<p class='l'>na cānavagataṃ liṅgaṃ gṛhyate ced asāv api /</p>
<h3 id='5,9.40cd'>5,9.40cd <small></small></h3>	<p class='l'>abhāvatvād abhāvena gṛhyetānyena hetunā //</p>
<h3 id='5,9.41ab'>5,9.41ab <small>(<a href='docExplore?doc_id=ŚV_5,9.41ab_5,9.43cd'>ŚV_5,9.41ab_5,9.43cd</a>)</small></h3>	<p class='l'>sa cānyena grahītavyo nāgṛhīte hi liṅgatā /</p>
<h3 id='5,9.41cd'>5,9.41cd <small></small></h3>	<p class='l'>tadgṛhītir hi liṅgena syād anyenety anantatā //</p>
<h3 id='5,9.42ab'>5,9.42ab <small></small></h3>	<p class='l'>liṅgābhāve tathaiva syād anavastheyam ity ataḥ /</p>
<h3 id='5,9.42cd'>5,9.42cd <small></small></h3>	<p class='l'>kvāpy asya syāt pramāṇatvaṃ liṅgatvena vinā dhruvam //</p>
<h3 id='5,9.43ab'>5,9.43ab <small></small></h3>	<p class='l'>nāstīti dhīḥ phalaṃ caiṣā pratyakṣāder ajanmanaḥ /</p>
<h3 id='5,9.43cd'>5,9.43cd <small></small></h3>	<p class='l'>tasyaiva ca pramāṇatvam ānantaryāt pratīyate //</p>
<h3 id='5,9.44ab'>5,9.44ab <small>(<a href='docExplore?doc_id=ŚV_5,9.44ab_5,9.47ab'>ŚV_5,9.44ab_5,9.47ab</a>)</small></h3>	<p class='l'>trilakṣaṇena yā buddhir janyate sānumeṣyate /</p>
<h3 id='5,9.44cd'>5,9.44cd <small></small></h3>	<p class='l'>na cānutpattirūpasya kāraṇāpekṣitā kva cit //</p>
<h3 id='5,9.45ab'>5,9.45ab <small></small></h3>	<p class='l'>mānaṃ katham abhāvaś cet, prameyaṃ cāsya kīdṛśam /</p>
<h3 id='5,9.45cd'>5,9.45cd <small></small></h3>	<p class='l'>meyo yadvadabhavo hi mānam apy evam iṣyatām //</p>
<h3 id='5,9.46ab'>5,9.46ab <small></small></h3>	<p class='l'>bhāvātmake tathā meye nābhāvasya pramāṇatā /</p>
<h3 id='5,9.46cd'>5,9.46cd <small></small></h3>	<p class='l'>tathābhāvaprameye 'pi na bhāvasya pramāṇatā //</p>
<h3 id='5,9.47ab'>5,9.47ab <small></small></h3>	<p class='l'>bhāvātmakasya mānatvaṃ na ca rājājñayā sthitam /</p>
<h3 id='5,9.47cd'>5,9.47cd <small>(<a href='docExplore?doc_id=ŚV_5,9.47cd_5,9.50cd'>ŚV_5,9.47cd_5,9.50cd</a>)</small></h3>	<p class='l'>paricchedaphalatvād dhi prāmāṇyaṃ syād dvayor api //</p>
<h3 id='5,9.48ab'>5,9.48ab <small></small></h3>	<p class='l'>yadi cāsya pramāṇatvam abhāvatvena neṣyate /</p>
<h3 id='5,9.48cd'>5,9.48cd <small></small></h3>	<p class='l'>vastunaḥ kāraṇatvaṃ hi dṛṣṭam ity abhimānitā //</p>
<h3 id='5,9.49ab'>5,9.49ab <small></small></h3>	<p class='l'>na liṅgatvaprameyatve bhavetāṃ tadvad eva hi /</p>
<h3 id='5,9.49cd'>5,9.49cd <small></small></h3>	<p class='l'>tathā sati ca pūrvokto vyavahāro na sidhyati //</p>
<h3 id='5,9.50ab'>5,9.50ab <small></small></h3>	<p class='l'>pramāṇānām anutpatter nābhāvasyāpi dharmatā /</p>
<h3 id='5,9.50cd'>5,9.50cd <small></small></h3>	<p class='l'>yatrābhāvo 'sti tenāsyāḥ sambandho naiva vidyate //</p>
<h3 id='5,9.51ab'>5,9.51ab <small>(<a href='docExplore?doc_id=ŚV_5,9.51ab_5,9.54ab'>ŚV_5,9.51ab_5,9.54ab</a>)</small></h3>	<p class='l'>yo na sannihitas tatra tasya dharmo bhaved iyam /</p>
<h3 id='5,9.51cd'>5,9.51cd <small></small></h3>	<p class='l'>na ca tasya prameyatvaṃ dharmadharmitvavarjanāt //</p>
<h3 id='5,9.52ab'>5,9.52ab <small></small></h3>	<p class='l'>abhāvena tu sambandho bhavet tadviṣayatvataḥ /</p>
<h3 id='5,9.52cd'>5,9.52cd <small></small></h3>	<p class='l'>tajjānād viṣayatvaṃ ca jñāne meyaṃ na vidyate //</p>
<h3 id='5,9.53ab'>5,9.53ab <small></small></h3>	<p class='l'>saṃyogasamavāyādisambandho naiva vidyate /</p>
<h3 id='5,9.53cd'>5,9.53cd <small></small></h3>	<p class='l'>nāgṛhīte hi dharmatvaṃ gṛhīte siddhasādhanam //</p>
<h3 id='5,9.54ab'>5,9.54ab <small></small></h3>	<p class='l'>abhāvaśabdavācyatvāt pratyakṣādeś ca bhidyate /</p>
<h3 id='5,9.54cd'>5,9.54cd <small>(<a href='docExplore?doc_id=ŚV_5,9.54cd_5,9.58cd'>ŚV_5,9.54cd_5,9.58cd</a>)</small></h3>	<p class='l'>pramāṇānām abhāvo hi prameyāṇām abhāvavat //</p>
<h3 id='5,9.55ab'>5,9.55ab <small></small></h3>	<p class='l'>abhāvo vā pramāṇena svānurūpeṇa mīyate /</p>
<h3 id='5,9.55cd'>5,9.55cd <small></small></h3>	<p class='l'>prameyatvād yathā bhāvas tasmād bhāvātmakāt pṛthak //</p>
<h3 id='5,9.56ab'>5,9.56ab <small></small></h3>	<p class='l'>karmāṇi sarvāṇi phalaiḥ samastaiḥ sarvair yathāvac ca yadaṅgakāṇḍaiḥ /</p>
<h3 id='5,9.56cd'>5,9.56cd <small></small></h3>	<p class='l'>na saṅgatānīha parasparaṃ ca nāṅgaṃ tadetat prabhavaṃ kratūnām //</p>
<h3 id='5,9.57ab'>5,9.57ab <small></small></h3>	<p class='l'>yuktyāgamābhyām iti tarkito 'yaṃ pramāṇaṣaṭkaṃ pravibhajya bhāṣye /</p>
<h3 id='5,9.57cd'>5,9.57cd <small></small></h3>	<p class='l'>tato 'dhikaṃ yad dvayam iṣṭam anyair bhedo na tasyety api siddham etat //</p>
<h3 id='5,9.58ab'>5,9.58ab <small></small></h3>	<p class='l'>iha bhavati śatādau sambhavādyāsahasrānmatir aviyutabhāvāt sānumānād abhinnā /</p>
<h3 id='5,9.58cd'>5,9.58cd <small></small></h3>	<p class='l'>jagati bahu na tathyaṃ nityam aitihyam uktaṃ bhavati tu yadi satyaṃ nāgamād bhidyate tat //</p>
<h2 id='5,10'>5,10</h2>
<p>&lt;citrākṣepavāda (CAV)&gt;</p>
<h3 id='5,10.1ab'>5,10.1ab <small>(<a href='docExplore?doc_id=ŚV_5,10.1ab_5,10.4ab'>ŚV_5,10.1ab_5,10.4ab</a>)</small></h3>	<p class='l'>paralokaphalāḥ pūrvam ākṣiptāś codanāḥ paraiḥ /</p>
<h3 id='5,10.1cd'>5,10.1cd <small></small></h3>	<p class='l'>idānīm aihikākṣepaḥ, sūtrakāreṇa codyate //</p>
<h3 id='5,10.2ab'>5,10.2ab <small></small></h3>	<p class='l'>citrāpaśuphalatvādiviṣayāś codaṇā mṛṣā /</p>
<h3 id='5,10.2cd'>5,10.2cd <small></small></h3>	<p class='l'>pratyakṣādyadhikāre 'pi tair arthāsaṅgatir yataḥ //</p>
<h3 id='5,10.3ab'>5,10.3ab <small></small></h3>	<p class='l'>yadīdṛk tanmṛṣā dṛṣṭaṃ vipralipsor yathā vacaḥ /</p>
<h3 id='5,10.3cd'>5,10.3cd <small></small></h3>	<p class='l'>nadītīre phalānīti tatrādṛśyāni tāni cet //</p>
<h3 id='5,10.4ab'>5,10.4ab <small></small></h3>	<p class='l'>na vā paśuphalā citrā svakāle tadadānaḥ /</p>
<h3 id='5,10.4cd'>5,10.4cd <small>(<a href='docExplore?doc_id=ŚV_5,10.4cd_5,10.7cd'>ŚV_5,10.4cd_5,10.7cd</a>)</small></h3>	<p class='l'>snānabhujyādivat te 'pi tatsādhyā na bhavanti vā //</p>
<h3 id='5,10.5ab'>5,10.5ab <small></small></h3>	<p class='l'>tadutpattāvasadbhāvāt svarge tṛptisukhādivat /</p>
<h3 id='5,10.5cd'>5,10.5cd <small></small></h3>	<p class='l'>vaidharmyeṇobhayatrāpi bhavetāṃ sukham ardane //</p>
<h3 id='5,10.6ab'>5,10.6ab <small></small></h3>	<p class='l'>ānantaryam ayuktaṃ cet, na sāmarthyāvabodhanāt /</p>
<h3 id='5,10.6cd'>5,10.6cd <small></small></h3>	<p class='l'>śabdaikadeśabhūtena tena tat pratipāditam //</p>
<h3 id='5,10.7ab'>5,10.7ab <small></small></h3>	<p class='l'>kālāntarānupādānāt karmasvābhāvyato 'pi ca /</p>
<h3 id='5,10.7cd'>5,10.7cd <small></small></h3>	<p class='l'>codyamānasya citrāder ānantaryaṃ viśeṣaṇam //</p>
<h3 id='5,10.8ab'>5,10.8ab <small>(<a href='docExplore?doc_id=ŚV_5,10.8ab_5,10.10cd'>ŚV_5,10.8ab_5,10.10cd</a>)</small></h3>	<p class='l'>atra tāvadasaṃvādo virodhaś cottarasya tu /</p>
<h3 id='5,10.8cd'>5,10.8cd <small></small></h3>	<p class='l'>svargayānaviruddho hi bhasmībhāvo 'tra dṛśyate //</p>
<h3 id='5,10.9ab'>5,10.9ab <small></small></h3>	<p class='l'>yajñāyudhivaco mithyā pratyakṣeṇa virodhataḥ /</p>
<h3 id='5,10.9cd'>5,10.9cd <small></small></h3>	<p class='l'>sādharmyeṇa śilāvākyaṃ vaidharmyeṇāptabhāṣitam //</p>
<h3 id='5,10.10ab'>5,10.10ab <small></small></h3>	<p class='l'>śarīrād yadi cānyaḥ syān nāsau yajñāyudhī bhavet /</p>
<h3 id='5,10.10cd'>5,10.10cd <small></small></h3>	<p class='l'>na cāsya yajamānatvaṃ sadbhāvo 'pi ca durlabhaḥ //</p>
<h3 id='5,10.11ab'>5,10.11ab <small>(<a href='docExplore?doc_id=ŚV_5,10.11ab_5,10.15cd'>ŚV_5,10.11ab_5,10.15cd</a>)</small></h3>	<p class='l'>yadi syād vidhiśabdo 'tra naivādarśanato bhavet /</p>
<h3 id='5,10.11cd'>5,10.11cd <small></small></h3>	<p class='l'>viśeṣo 'syeti bhedena nopāttaṃ syād idaṃ tataḥ //</p>
<h3 id='5,10.12ab'>5,10.12ab <small></small></h3>	<p class='l'>vidhiśabde bhaviṣyattvaṃ phalasya parikalpya hi /</p>
<h3 id='5,10.12cd'>5,10.12cd <small></small></h3>	<p class='l'>virodhaparihāraḥ syād vartamāne 'pi nāsty asau //</p>
<h3 id='5,10.13ab'>5,10.13ab <small></small></h3>	<p class='l'>phalaṃ ca na bhaved evaṃ bhasmībhāvād vidhāv api /</p>
<h3 id='5,10.13cd'>5,10.13cd <small></small></h3>	<p class='l'>tatsāmarthyena yā cānyā kalpanā tāṃ niṣedhati //</p>
<h3 id='5,10.14ab'>5,10.14ab <small></small></h3>	<p class='l'>prāyaś caivamprakāratvam arthavādeṣu dṛśyate /</p>
<h3 id='5,10.14cd'>5,10.14cd <small></small></h3>	<p class='l'>mantreṣu ceti te sarve pakṣīkāryāḥ prayatnaḥ //</p>
<h3 id='5,10.15ab'>5,10.15ab <small></small></h3>	<p class='l'>evaṃ saty agnihotrādivākyeṣv api mṛṣārthatā /</p>
<h3 id='5,10.15cd'>5,10.15cd <small></small></h3>	<p class='l'>vedavākyaikadeśatvāc citrādivacaneṣv api //</p>
<h2 id='5,11'>5,11</h2>
<p>&lt;sambandhākṣepavāda (SAV)&gt;</p>
<h3 id='5,11.1ab'>5,11.1ab <small>(<a href='docExplore?doc_id=ŚV_5,11.1ab_5,11.3cd'>ŚV_5,11.1ab_5,11.3cd</a>)</small></h3>	<p class='l'>svapakṣasādhanaṃ tāvat na mṛṣā vaidikaṃ vacaḥ /</p>
<h3 id='5,11.1cd'>5,11.1cd <small></small></h3>	<p class='l'>svārthe vaktranapekṣatvāt padārthapadabuddhivat //</p>
<h3 id='5,11.2ab'>5,11.2ab <small></small></h3>	<p class='l'>tatkṛtaḥ pratyayaḥ samyaṅ nityavākyodbhavatvataḥ /</p>
<h3 id='5,11.2cd'>5,11.2cd <small></small></h3>	<p class='l'>vākyabuddhivad eva atra pūrvoktāś cāpi hetavaḥ //</p>
<h3 id='5,11.3ab'>5,11.3ab <small></small></h3>	<p class='l'>nityān śabdārthasambandhānāśrityoktena hetunā /</p>
<h3 id='5,11.3cd'>5,11.3cd <small></small></h3>	<p class='l'>svataḥ prāmāṇyasiddhyartham aprāmāṇye nir kṛte //</p>
<h3 id='5,11.4ab'>5,11.4ab <small>(<a href='docExplore?doc_id=ŚV_5,11.4ab_5,11.6cd'>ŚV_5,11.4ab_5,11.6cd</a>)</small></h3>	<p class='l'>asambandhodbhavatvena paro mithyātvam abravīt /</p>
<h3 id='5,11.4cd'>5,11.4cd <small></small></h3>	<p class='l'>sambandho 'sti ca nityaś cety uktam autpattikādinā //</p>
<h3 id='5,11.5ab'>5,11.5ab <small></small></h3>	<p class='l'>mithyā tv asya nirāsārthaṃ tatparair neṣyate dvayam /</p>
<h3 id='5,11.5cd'>5,11.5cd <small></small></h3>	<p class='l'>naiva cāsty atra sambandhaḥ kṛtako veti vakṣyate //</p>
<h3 id='5,11.6ab'>5,11.6ab <small></small></h3>	<p class='l'>asambhavena śeṣāṇāṃ saṃśleṣaḥ pariśiṣyate /</p>
<h3 id='5,11.6cd'>5,11.6cd <small></small></h3>	<p class='l'>asminn eva ca sambandhe pratītir laukiko dhruvā //</p>
<h3 id='5,11.7ab'>5,11.7ab <small>(<a href='docExplore?doc_id=ŚV_5,11.7ab_5,11.9cd'>ŚV_5,11.7ab_5,11.9cd</a>)</small></h3>	<p class='l'>tanniṣedhamataḥ prāha na śabdo 'rthena saṅgataḥ /</p>
<h3 id='5,11.7cd'>5,11.7cd <small></small></h3>	<p class='l'>taddeśānantarādṛṣṭer vindhyo himavatā yathā //</p>
<h3 id='5,11.8ab'>5,11.8ab <small></small></h3>	<p class='l'>evam artho dvayaṃ vāpi sādhanīyam asaṅgatam /</p>
<h3 id='5,11.8cd'>5,11.8cd <small></small></h3>	<p class='l'>kṣuretyādi ca siddhyarthahetor uktam athāparaḥ //</p>
<h3 id='5,11.9ab'>5,11.9ab <small></small></h3>	<p class='l'>śaktirūpaṃ gṛhītvāha saṃśleṣo yadi vāryate /</p>
<h3 id='5,11.9cd'>5,11.9cd <small></small></h3>	<p class='l'>sambandhasiddhasādhyatvam atha sambandhamātrakam //</p>
<h3 id='5,11.10ab'>5,11.10ab <small>(<a href='docExplore?doc_id=ŚV_5,11.10ab_5,11.13ab'>ŚV_5,11.10ab_5,11.13ab</a>)</small></h3>	<p class='l'>pitāputrādisambandhair anekāntaḥ prasajyate /</p>
<h3 id='5,11.10cd'>5,11.10cd <small></small></h3>	<p class='l'>ekabhūmyādisambandhād dṛṣṭānte sādhyahīnatā //</p>
<h3 id='5,11.11ab'>5,11.11ab <small></small></h3>	<p class='l'>vācyavācakasambandhaniṣedhe lokabādhanam /</p>
<h3 id='5,11.11cd'>5,11.11cd <small></small></h3>	<p class='l'>virodhaś ca svavākyena na hi sambandhavarjitaiḥ //</p>
<h3 id='5,11.12ab'>5,11.12ab <small></small></h3>	<p class='l'>pratijñārthaṃ padaiḥ śākyaḥ pratīpādayituṃ paraḥ /</p>
<h3 id='5,11.12cd'>5,11.12cd <small></small></h3>	<p class='l'>abhidhānakriyāyāṃ hi karmatvaṃ vācyasaṃśritam //</p>
<h3 id='5,11.13ab'>5,11.13ab <small></small></h3>	<p class='l'>śabdānāṃ karaṇatvaṃ vā kartṛtvaṃ vā nirūpitam /</p>
<h3 id='5,11.13cd'>5,11.13cd <small>(<a href='docExplore?doc_id=ŚV_5,11.13cd_5,11.16cd'>ŚV_5,11.13cd_5,11.16cd</a>)</small></h3>	<p class='l'>pratipattāv upādānāt sāhitye ca vivakṣite //</p>
<h3 id='5,11.14ab'>5,11.14ab <small></small></h3>	<p class='l'>niyamyate yadekasyāṃ sambandhaḥ so 'rthaśabdayoḥ /</p>
<h3 id='5,11.14cd'>5,11.14cd <small></small></h3>	<p class='l'>tatra yady apy asambandhaḥ kārakāṇāṃ parasparam //</p>
<h3 id='5,11.15ab'>5,11.15ab <small></small></h3>	<p class='l'>tathāpi yatkriyā tasyām upakāryopakāritā /</p>
<h3 id='5,11.15cd'>5,11.15cd <small></small></h3>	<p class='l'>sa kriyāsaṅgateḥ paścāt sambandhaḥ kīrtyate tayoḥ //</p>
<h3 id='5,11.16ab'>5,11.16ab <small></small></h3>	<p class='l'>na cātrāpy avinābhāva upayogīti sādhitam /</p>
<h3 id='5,11.16cd'>5,11.16cd <small></small></h3>	<p class='l'>saṃjñeti gamakatvaṃ cen na tadaṅgam iyaṃ bhavet //</p>
<h3 id='5,11.17ab'>5,11.17ab <small>(<a href='docExplore?doc_id=ŚV_5,11.17ab_5,11.19cd'>ŚV_5,11.17ab_5,11.19cd</a>)</small></h3>	<p class='l'>gamayantīṃ śrutiṃ dṛṣṭvā kalpyate vyavahārataḥ /</p>
<h3 id='5,11.17cd'>5,11.17cd <small></small></h3>	<p class='l'>na caiṣā gamayatyarthaṃ sambandhe 'navadhārite //</p>
<h3 id='5,11.18ab'>5,11.18ab <small></small></h3>	<p class='l'>tasmād gamakatā paścād dhūmāder iva jāyate /</p>
<h3 id='5,11.18cd'>5,11.18cd <small></small></h3>	<p class='l'>sānaṅgaṃ tadvad eva syād neyaṃ dhūmādibhiḥ samā //</p>
<h3 id='5,11.19ab'>5,11.19ab <small></small></h3>	<p class='l'>nirūpite 'vinābhāve tatra tatkāritā hy asau /</p>
<h3 id='5,11.19cd'>5,11.19cd <small></small></h3>	<p class='l'>gamakatvena pūrvaṃ ca tatra notpadyate matiḥ //</p>
<h3 id='5,11.20ab'>5,11.20ab <small>(<a href='docExplore?doc_id=ŚV_5,11.20ab_5,11.22cd'>ŚV_5,11.20ab_5,11.22cd</a>)</small></h3>	<p class='l'>iha vācakatāyāḥ prāṅ nāvinābhāvitāmatiḥ /</p>
<h3 id='5,11.20cd'>5,11.20cd <small></small></h3>	<p class='l'>yad eva ceha sambandhaṃ vṛddhebhyaḥ pratipadyate //</p>
<h3 id='5,11.21ab'>5,11.21ab <small></small></h3>	<p class='l'>tadaiva gamako 'syāyam iti nānyasvarūpataḥ /</p>
<h3 id='5,11.21cd'>5,11.21cd <small></small></h3>	<p class='l'>kathayanti kva cit tāvad boddhavyo 'smād ayaṃ tv iti //</p>
<h3 id='5,11.22ab'>5,11.22ab <small></small></h3>	<p class='l'>kva cid vācaka ity evaṃ vācyo 'yam iti cocyate /</p>
<h3 id='5,11.22cd'>5,11.22cd <small></small></h3>	<p class='l'>kva cid uccaritācchabdād dṛṣṭvārthaviṣayāṃ kriyām //</p>
<h3 id='5,11.23ab'>5,11.23ab <small>(<a href='docExplore?doc_id=ŚV_5,11.23ab_5,11.26ab'>ŚV_5,11.23ab_5,11.26ab</a>)</small></h3>	<p class='l'>keṣāñ cit tatra boddhṛtvam anumānāt pratīyate /</p>
<h3 id='5,11.23cd'>5,11.23cd <small></small></h3>	<p class='l'>etenāsmād yataḥ śabdād artho 'yam avadhāritaḥ //</p>
<h3 id='5,11.24ab'>5,11.24ab <small></small></h3>	<p class='l'>tena nūnam imau siddhau vācyavācakaśaktikau /</p>
<h3 id='5,11.24cd'>5,11.24cd <small></small></h3>	<p class='l'>itthaṃ vācakatā siddhā saṅkīrṇāpi tataḥ param //</p>
<h3 id='5,11.25ab'>5,11.25ab <small></small></h3>	<p class='l'>anvayavyatirekābhyāṃ niṣkṛṣṭe 'rthe niyamyate /</p>
<h3 id='5,11.25cd'>5,11.25cd <small></small></h3>	<p class='l'>bahujātiguṇadravyakarmabhedāvalamvinaḥ //</p>
<h3 id='5,11.26ab'>5,11.26ab <small></small></h3>	<p class='l'>pratyayāt sahasā jātā śrautalākṣaṇikātmakāt /</p>
<h3 id='5,11.26cd'>5,11.26cd <small>(<a href='docExplore?doc_id=ŚV_5,11.26cd_5,11.29cd'>ŚV_5,11.26cd_5,11.29cd</a>)</small></h3>	<p class='l'>na lokaḥ kāranābhāvān nirdhārayitum icchati //</p>
<h3 id='5,11.27ab'>5,11.27ab <small></small></h3>	<p class='l'>balābalādisiddhyarthaṃ vākyajñāstu viviñcate /</p>
<h3 id='5,11.27cd'>5,11.27cd <small></small></h3>	<p class='l'>kakṣāntaritasāmānyaviśeṣeṣu hi durbalaḥ //</p>
<h3 id='5,11.28ab'>5,11.28ab <small></small></h3>	<p class='l'>sāmānyavacanaḥ śabdo jāyate lakṣaṇābālāt /</p>
<h3 id='5,11.28cd'>5,11.28cd <small></small></h3>	<p class='l'>tenāvaśyaṃ vivektavyaṃ jāyate lakṣaṇābalāt //</p>
<h3 id='5,11.29ab'>5,11.29ab <small></small></h3>	<p class='l'>kiyad vā nityasambandhād abhidheyena lakṣyate /</p>
<h3 id='5,11.29cd'>5,11.29cd <small></small></h3>	<p class='l'>tatra prayogabāhulyāt tadviśeṣeṣv asatsv api //</p>
<h3 id='5,11.30ab'>5,11.30ab <small>(<a href='docExplore?doc_id=ŚV_5,11.30ab_5,11.33ab'>ŚV_5,11.30ab_5,11.33ab</a>)</small></h3>	<p class='l'>prayogāt parasāmānye sati vācyaprayogataḥ /</p>
<h3 id='5,11.30cd'>5,11.30cd <small></small></h3>	<p class='l'>sāsnādyekārthasambandhigotvamātrasya vācakaḥ //</p>
<h3 id='5,11.31ab'>5,11.31ab <small></small></h3>	<p class='l'>gośabda iti vijñānam anvayavyatirekajam /</p>
<h3 id='5,11.31cd'>5,11.31cd <small></small></h3>	<p class='l'>tasmād gamakataivādau abhidhāyakatā punaḥ //</p>
<h3 id='5,11.32ab'>5,11.32ab <small></small></h3>	<p class='l'>tannimitteti sambandhaḥ saṃjñāsaṃjñitvalakṣaṇaḥ /</p>
<h3 id='5,11.32cd'>5,11.32cd <small></small></h3>	<p class='l'>sambandhaniyamo 'yaṃ tu yā 'vinābhāvitocyate //</p>
<h3 id='5,11.33ab'>5,11.33ab <small></small></h3>	<p class='l'>sambandhagrahaṇāt pūrva yasmān na gamayaty ataḥ /</p>
<h3 id='5,11.33cd'>5,11.33cd <small>(<a href='docExplore?doc_id=ŚV_5,11.33cd_5,11.36cd'>ŚV_5,11.33cd_5,11.36cd</a>)</small></h3>	<p class='l'>gavāder nābhidhāśaktir devadattapade yathā //</p>
<h3 id='5,11.34ab'>5,11.34ab <small></small></h3>	<p class='l'>yathaiva gamakaḥ śabdo vyavahārāt pratīyate /</p>
<h3 id='5,11.34cd'>5,11.34cd <small></small></h3>	<p class='l'>tathaiva śaktivijñānaṃ tasyopāyo 'vagamyate //</p>
<h3 id='5,11.35ab'>5,11.35ab <small></small></h3>	<p class='l'>svarūpagrahaṇaṃ cāsya yathā vyāpriyate phale /</p>
<h3 id='5,11.35cd'>5,11.35cd <small></small></h3>	<p class='l'>tathā sambandhivijñānaṃ nāśaktis tatkṛtā bhavet //</p>
<h3 id='5,11.36ab'>5,11.36ab <small></small></h3>	<p class='l'>yatsādhakatamatvena kasya cit kiñ cid ucyate /</p>
<h3 id='5,11.36cd'>5,11.36cd <small></small></h3>	<p class='l'>tasyānugrāhakāpekṣā na svaśaktivighātinī //</p>
<h3 id='5,11.37ab'>5,11.37ab <small>(<a href='docExplore?doc_id=ŚV_5,11.37ab_5,11.39cd'>ŚV_5,11.37ab_5,11.39cd</a>)</small></h3>	<p class='l'>na hi tat kāraṇaṃ loke vede vā kiñ cid īdṛśam /</p>
<h3 id='5,11.37cd'>5,11.37cd <small></small></h3>	<p class='l'>itikartavyatāsādhye yasya nānugrahe 'rthitā //</p>
<h3 id='5,11.38ab'>5,11.38ab <small></small></h3>	<p class='l'>pratyātmaniyatatvāc ca yathaiva karaṇaṃ bhavet /</p>
<h3 id='5,11.38cd'>5,11.38cd <small></small></h3>	<p class='l'>bāhyāntaravibhāgena kva cit syād vā vivakṣayā //</p>
<h3 id='5,11.39ab'>5,11.39ab <small></small></h3>	<p class='l'>udvigno hy andhakāreṇa kaś cid evaṃ bravīty api /</p>
<h3 id='5,11.39cd'>5,11.39cd <small></small></h3>	<p class='l'>kiṃ cakṣuṣā mamaitena dṛṣṭaṃ dīpena yanmayā //</p>
<h3 id='5,11.40ab'>5,11.40ab <small>(<a href='docExplore?doc_id=ŚV_5,11.40ab_5,11.43ab'>ŚV_5,11.40ab_5,11.43ab</a>)</small></h3>	<p class='l'>nityavṛttau tu nāndhānāṃ dṛṣṭir dīpaśatair api /</p>
<h3 id='5,11.40cd'>5,11.40cd <small></small></h3>	<p class='l'>rūpādidarśane yasmāt tasmāc cakṣuḥ prakāśakam //</p>
<h3 id='5,11.41ab'>5,11.41ab <small></small></h3>	<p class='l'>śarīrātmamanoyogād asādhāraṇātābalāt /</p>
<h3 id='5,11.41cd'>5,11.41cd <small></small></h3>	<p class='l'>vijñānāsattibhāvāc ca cakṣuḥ kāraṇam iṣyate //</p>
<h3 id='5,11.42ab'>5,11.42ab <small></small></h3>	<p class='l'>tathaivehāpi sambandhajñānam aṅgaṃ prasiddhitaḥ /</p>
<h3 id='5,11.42cd'>5,11.42cd <small></small></h3>	<p class='l'>gauravāt karaṇatvena mataṃ cet kena vāryate //</p>
<h3 id='5,11.43ab'>5,11.43ab <small></small></h3>	<p class='l'>yathā cakṣur itīdaṃ tu vyabhicāritvam ucyate /</p>
<h3 id='5,11.43cd'>5,11.43cd <small>(<a href='docExplore?doc_id=ŚV_5,11.43cd_5,11.46cd'>ŚV_5,11.43cd_5,11.46cd</a>)</small></h3>	<p class='l'>devadatte 'pi cāvyaktāṃ śaktim icchanti yuktitaḥ //</p>
<h3 id='5,11.44ab'>5,11.44ab <small></small></h3>	<p class='l'>prakāśe 'vasthite bāhye nāndho rūpaṃ pratīyate /</p>
<h3 id='5,11.44cd'>5,11.44cd <small></small></h3>	<p class='l'>phalānantaryataś cāpi cakṣuḥ karaṇam iṣyate //</p>
<h3 id='5,11.45ab'>5,11.45ab <small></small></h3>	<p class='l'>puruṣādhīnavijñānas tebhyaḥ prāganirūpitaḥ /</p>
<h3 id='5,11.45cd'>5,11.45cd <small></small></h3>	<p class='l'>yaḥ saṃjñāsaṃjñisambandhaḥ sa ceṣṭaś ced dhruvaṃ kṛtaḥ //</p>
<h3 id='5,11.46ab'>5,11.46ab <small></small></h3>	<p class='l'>bhinnadeśādyadhiṣṭhānād yathā rajjughaṭādiṣu /</p>
<h3 id='5,11.46cd'>5,11.46cd <small></small></h3>	<p class='l'>samaṃ nāsty anayoḥ kiñ cit tenāsaṅgatatā svataḥ //</p>
<h2 id='5,12'>5,12</h2>
<p>&lt;sphoṭavāda (SPH)&gt;</p>
<h3 id='5,12.1ab'>5,12.1ab <small>(<a href='docExplore?doc_id=ŚV_5,12.1ab_5,12.3cd'>ŚV_5,12.1ab_5,12.3cd</a>)</small></h3>	<p class='l'>ādhārātmani viñāte sukham ādheyabodhanam /</p>
<h3 id='5,12.1cd'>5,12.1cd <small></small></h3>	<p class='l'>tasyaiva tāvat prastāvād atha gaur ity ato 'bravīt //</p>
<h3 id='5,12.2ab'>5,12.2ab <small></small></h3>	<p class='l'>pratyakṣe 'pi visaṃvādo yeṣāṃ kaḥ svayam uttaram /</p>
<h3 id='5,12.2cd'>5,12.2cd <small></small></h3>	<p class='l'>tebhyo dadyād iti jñātvā vṛddhānāṃ matam abravīt //</p>
<h3 id='5,12.3ab'>5,12.3ab <small></small></h3>	<p class='l'>tatrārthapratyayadvāraṃ kṛtaṃ śabdanirūpaṇam /</p>
<h3 id='5,12.3cd'>5,12.3cd <small></small></h3>	<p class='l'>yair āsatāṃ tu te tāvat pratyakṣeṇa parīkṣyate //</p>
<h3 id='5,12.4ab'>5,12.4ab <small>(<a href='docExplore?doc_id=ŚV_5,12.4ab_5,12.6cd'>ŚV_5,12.4ab_5,12.6cd</a>)</small></h3>	<p class='l'>pratyakṣaṃ nāsamarthaṃ nastena cārthe 'vadhārite /</p>
<h3 id='5,12.4cd'>5,12.4cd <small></small></h3>	<p class='l'>na hetur balavān anyaḥ parīkṣyeta yatas tataḥ //</p>
<h3 id='5,12.5ab'>5,12.5ab <small></small></h3>	<p class='l'>tasmāc chrotraparicchinno yady arthaṃ gamayen na vā /</p>
<h3 id='5,12.5cd'>5,12.5cd <small></small></h3>	<p class='l'>sarvathā tasya śabdatvaṃ lokasiddhaṃ na hīyate //</p>
<h3 id='5,12.6ab'>5,12.6ab <small></small></h3>	<p class='l'>yadi tv arthagatau śaktir na syād asya tataḥ punaḥ /</p>
<h3 id='5,12.6cd'>5,12.6cd <small></small></h3>	<p class='l'>vastvantaraṃ prakalpyeta vinā śabdaprasiddhitaḥ //</p>
<h3 id='5,12.7ab'>5,12.7ab <small>(<a href='docExplore?doc_id=ŚV_5,12.7ab_5,12.9cd'>ŚV_5,12.7ab_5,12.9cd</a>)</small></h3>	<p class='l'>agnyādīn gamayanto 'pi śabdā dhūmādayo na hi /</p>
<h3 id='5,12.7cd'>5,12.7cd <small></small></h3>	<p class='l'>na vā 'pratyāyakatvāt syād ekavarṇeṣv aśabdatā //</p>
<h3 id='5,12.8ab'>5,12.8ab <small></small></h3>	<p class='l'>na ca prāgarthavijñānāś chotragrāhye na śabdadhīḥ /</p>
<h3 id='5,12.8cd'>5,12.8cd <small></small></h3>	<p class='l'>na cārthajñānataḥ paścād aśrautre 'pi ca śabdatā //</p>
<h3 id='5,12.9ab'>5,12.9ab <small></small></h3>	<p class='l'>parasparānapekṣāś ca śrotrabuddhyā svarūpataḥ /</p>
<h3 id='5,12.9cd'>5,12.9cd <small></small></h3>	<p class='l'>varṇā evāvagamyante na pūrvāparavastunī //</p>
<h3 id='5,12.10ab'>5,12.10ab <small>(<a href='docExplore?doc_id=ŚV_5,12.10ab_5,12.13ab'>ŚV_5,12.10ab_5,12.13ab</a>)</small></h3>	<p class='l'>alpīyasāpi yatnena śabdam uccaritaṃ matiḥ /</p>
<h3 id='5,12.10cd'>5,12.10cd <small></small></h3>	<p class='l'>yadi vā gṛhṇāti varṇaṃ vā sakalaṃ sphuṭam //</p>
<h3 id='5,12.11ab'>5,12.11ab <small></small></h3>	<p class='l'>pṛthaṅ na copalabhyante varṇasyāvayavāḥ kva cit /</p>
<h3 id='5,12.11cd'>5,12.11cd <small></small></h3>	<p class='l'>na ca varṇeṣv anusyūtā dṛśyante tantuvat paṭe //</p>
<h3 id='5,12.12ab'>5,12.12ab <small></small></h3>	<p class='l'>teṣām anupalabdheś ca na jñātā liṅgasaṅgatiḥ /</p>
<h3 id='5,12.12cd'>5,12.12cd <small></small></h3>	<p class='l'>nāgamas tatparaś cāsti nādṛṣṭe copamā kva cit //</p>
<h3 id='5,12.13ab'>5,12.13ab <small></small></h3>	<p class='l'>na cāpy anupapattiḥ syād varṇasyāvayavair vinā /</p>
<h3 id='5,12.13cd'>5,12.13cd <small>(<a href='docExplore?doc_id=ŚV_5,12.13cd_5,12.16ab'>ŚV_5,12.13cd_5,12.16ab</a>)</small></h3>	<p class='l'>yathānyāvayavānāṃ hi vināpy avayavāntaraiḥ //</p>
<h3 id='5,12.14ab'>5,12.14ab <small></small></h3>	<p class='l'>pratyakṣeṇāvabuddhaś ca varṇo 'vayavavarjitaḥ /</p>
<h3 id='5,12.14cd'>5,12.14cd <small></small></h3>	<p class='l'>kiṃ na syād, vyomavac cātra liṅgaṃ tadrahitā matiḥ //</p>
<h3 id='5,12.15ab'>5,12.15ab <small></small></h3>	<p class='l'>tadvac cāsyaikabuddhitvād deśabhede 'py abhinnatā /</p>
<h3 id='5,12.15cd'>5,12.15cd <small></small></h3>	<p class='l'>nanu bhedamatir na syāt, tavāpy ekatvadhīḥ kutaḥ //</p>
<h3 id='5,12.16ab'>5,12.16ab <small></small></h3>	<p class='l'>sāmānyeṣu mamaikā dhīs tadvyaktiṣu ca bhedadhīḥ /</p>
<h3 id='5,12.16cd'>5,12.16cd <small>(<a href='docExplore?doc_id=ŚV_5,12.16cd_5,12.19ab'>ŚV_5,12.16cd_5,12.19ab</a>)</small></h3>	<p class='l'>na hīṣṭaṃ bhedamātraṃ hi na syād ekatvadhīr yataḥ //</p>
<h3 id='5,12.17ab'>5,12.17ab <small></small></h3>	<p class='l'>vyaktes tāvan na sāmānyaṃ bhinnarūpaṃ pratīyate /</p>
<h3 id='5,12.17cd'>5,12.17cd <small></small></h3>	<p class='l'>varṇeṣv anyatra śabdatvān nānyac ced varṇa eva saḥ //</p>
<h3 id='5,12.18ab'>5,12.18ab <small></small></h3>	<p class='l'>sa eveti matir nāpi sādṛśyam, na ca tat kva cit /</p>
<h3 id='5,12.18cd'>5,12.18cd <small></small></h3>	<p class='l'>vināvayavasāmānyād varṇeṣv avayavā na ca //</p>
<h3 id='5,12.19ab'>5,12.19ab <small></small></h3>	<p class='l'>pratyakṣaviṣayatvāc ca nānyāpoho 'pi yujyate /</p>
<h3 id='5,12.19cd'>5,12.19cd <small>(<a href='docExplore?doc_id=ŚV_5,12.19cd_5,12.22cd'>ŚV_5,12.19cd_5,12.22cd</a>)</small></h3>	<p class='l'>vācakaś cātra liṅgaṃ vā na tadānīṃ pratīyate //</p>
<h3 id='5,12.20ab'>5,12.20ab <small></small></h3>	<p class='l'>gakārādiṣu sāmānyaṃ śabdatvaṃ kalpyate yathā /</p>
<h3 id='5,12.20cd'>5,12.20cd <small></small></h3>	<p class='l'>gotvaṃ ca śābaleyādau tathaitat kiṃ na kalpyate //</p>
<h3 id='5,12.21ab'>5,12.21ab <small></small></h3>	<p class='l'>śābaleyagakāradīn niṣpannān vyaktirūpataḥ /</p>
<h3 id='5,12.21cd'>5,12.21cd <small></small></h3>	<p class='l'>sāmānyadhīr na gṛhṇātīty ato jātir apīṣyate //</p>
<h3 id='5,12.22ab'>5,12.22ab <small></small></h3>	<p class='l'>na tu drutādibhede 'pi niṣpannā sampratīyate /</p>
<h3 id='5,12.22cd'>5,12.22cd <small></small></h3>	<p class='l'>gavyaktyantaravyāvṛttā gavyaktir aparā sphuṭā //</p>
<h3 id='5,12.23ab'>5,12.23ab <small>(<a href='docExplore?doc_id=ŚV_5,12.23ab_5,12.25cd'>ŚV_5,12.23ab_5,12.25cd</a>)</small></h3>	<p class='l'>tenaikatvena varṇasya buddhir ekopajāyate /</p>
<h3 id='5,12.23cd'>5,12.23cd <small></small></h3>	<p class='l'>viśeṣabuddhisadbhāvo bhaved vyañjakabhedataḥ //</p>
<h3 id='5,12.24ab'>5,12.24ab <small></small></h3>	<p class='l'>yathaiva tava gatvādi gamyamānaṃ drutādibhiḥ /</p>
<h3 id='5,12.24cd'>5,12.24cd <small></small></h3>	<p class='l'>viśeṣair api nānekam evaṃ varṇo 'pi no bhavet //</p>
<h3 id='5,12.25ab'>5,12.25ab <small></small></h3>	<p class='l'>tvayāpi vyañjakavyaktibhedād bhedo 'bhyupeyate /</p>
<h3 id='5,12.25cd'>5,12.25cd <small></small></h3>	<p class='l'>mamāpi vyañjakair nādair bhedabuddhir bhaviṣyati //</p>
<h3 id='5,12.26ab'>5,12.26ab <small>(<a href='docExplore?doc_id=ŚV_5,12.26ab_5,12.28cd'>ŚV_5,12.26ab_5,12.28cd</a>)</small></h3>	<p class='l'>tena yat prārthyate jāte tad varṇād eva labhyate /</p>
<h3 id='5,12.26cd'>5,12.26cd <small></small></h3>	<p class='l'>vyaktilabhyaṃ ca nādebhya iti gatvādidhīr yathā //</p>
<h3 id='5,12.27ab'>5,12.27ab <small></small></h3>	<p class='l'>kalpayitvāpi tatpaścād vibhutvaikatvanityatāḥ /</p>
<h3 id='5,12.27cd'>5,12.27cd <small></small></h3>	<p class='l'>pratyekavṛttitā cāsya bhaveyur mahataḥ śramāt //</p>
<h3 id='5,12.28ab'>5,12.28ab <small></small></h3>	<p class='l'>dvayasiddhas tu varṇātmā nityatvādi yathaiva ca /</p>
<h3 id='5,12.28cd'>5,12.28cd <small></small></h3>	<p class='l'>kalpitasyeṣyate tadvat siddhasyaivābhyupeyatām //</p>
<h3 id='5,12.29ab'>5,12.29ab <small>(<a href='docExplore?doc_id=ŚV_5,12.29ab_5,12.31cd'>ŚV_5,12.29ab_5,12.31cd</a>)</small></h3>	<p class='l'>pratyekasamavāye ca kleśo naiva bhaviṣyati /</p>
<h3 id='5,12.29cd'>5,12.29cd <small></small></h3>	<p class='l'>vyañjaneṣu ca dhībhedo naiva tādṛk pratīyate //</p>
<h3 id='5,12.30ab'>5,12.30ab <small></small></h3>	<p class='l'>dṛśyate 'janurāgeṇa bhedo yo nāma, tatra naḥ /</p>
<h3 id='5,12.30cd'>5,12.30cd <small></small></h3>	<p class='l'>vivedo 'sty eva na hy eṣa kevalānāṃ pratīyate //</p>
<h3 id='5,12.31ab'>5,12.31ab <small></small></h3>	<p class='l'>akṣv apy evaṃ paropādhir drutādipratyayo yathā /</p>
<h3 id='5,12.31cd'>5,12.31cd <small></small></h3>	<p class='l'>varṇā ''śritatvād varṇatvavyañjanapratyayo yathā //</p>
<h3 id='5,12.32ab'>5,12.32ab <small>(<a href='docExplore?doc_id=ŚV_5,12.32ab_5,12.34cd'>ŚV_5,12.32ab_5,12.34cd</a>)</small></h3>	<p class='l'>gakāro 'tyantaniṣkṛṣṭagatvādhāro na gamyate /</p>
<h3 id='5,12.32cd'>5,12.32cd <small></small></h3>	<p class='l'>gānyabuddhyanirūpyatvāt paraiḥ kalpitagatvavat //</p>
<h3 id='5,12.33ab'>5,12.33ab <small></small></h3>	<p class='l'>avastutvena sādhyatvān niṣedhād dhetusādhyayoḥ /</p>
<h3 id='5,12.33cd'>5,12.33cd <small></small></h3>	<p class='l'>sapakṣe 'nyatarāsiddhir na doṣāyātra jāyate //</p>
<h3 id='5,12.34ab'>5,12.34ab <small></small></h3>	<p class='l'>varṇatvāc cāpi sādhyo 'yaṃ yakārādivad eva ca /</p>
<h3 id='5,12.34cd'>5,12.34cd <small></small></h3>	<p class='l'>vyatirekasya cādṛṣṭer nātra dṛṣṭaṃ nirvartakam //</p>
<h3 id='5,12.35ab'>5,12.35ab <small>(<a href='docExplore?doc_id=ŚV_5,12.35ab_5,12.37cd'>ŚV_5,12.35ab_5,12.37cd</a>)</small></h3>	<p class='l'>gotvādivāraṇe tv eva dṛṣṭabādhaḥ sphuṭo bhavet /</p>
<h3 id='5,12.35cd'>5,12.35cd <small></small></h3>	<p class='l'>nānyathā hi matis tatra syāt sāmānyaviśeṣayoḥ //</p>
<h3 id='5,12.36ab'>5,12.36ab <small></small></h3>	<p class='l'>na cāpy atraikavastutve bhedo vyañjakabhedataḥ /</p>
<h3 id='5,12.36cd'>5,12.36cd <small></small></h3>	<p class='l'>na piṇḍavyatirekeṇa vyañjako 'tra dhvanir yathā //</p>
<h3 id='5,12.37ab'>5,12.37ab <small></small></h3>	<p class='l'>piṇḍavyaṅgyaiva gotvādir jātir nityaṃ pratīyate /</p>
<h3 id='5,12.37cd'>5,12.37cd <small></small></h3>	<p class='l'>tena bhinneṣu piṇḍeṣu jātir ekā pratīyate //</p>
<h3 id='5,12.38ab'>5,12.38ab <small>(<a href='docExplore?doc_id=ŚV_5,12.38ab_5,12.40cd'>ŚV_5,12.38ab_5,12.40cd</a>)</small></h3>	<p class='l'>nanu yasya dvayaṃ śrotraṃ tasya buddhidvayaṃ bhavet /</p>
<h3 id='5,12.38cd'>5,12.38cd <small></small></h3>	<p class='l'>bhavato 'tīndriyatvāt tu kathaṃ nādair viśeṣadhīḥ //</p>
<h3 id='5,12.39ab'>5,12.39ab <small></small></h3>	<p class='l'>nādena saṃskṛtāc chrotrād yadā śabdaḥ pratīyate /</p>
<h3 id='5,12.39cd'>5,12.39cd <small></small></h3>	<p class='l'>tadupaśleṣas tat asya bodhaṃ ke cit pracakṣate //</p>
<h3 id='5,12.40ab'>5,12.40ab <small></small></h3>	<p class='l'>naiva vā grahaṇaṃ teṣāṃ śabde buddhis tu tadvaśāt /</p>
<h3 id='5,12.40cd'>5,12.40cd <small></small></h3>	<p class='l'>saṃskārānukṛteḥ so 'pi mahatvādyavabudhyate //</p>
<h3 id='5,12.41ab'>5,12.41ab <small>(<a href='docExplore?doc_id=ŚV_5,12.41ab_5,12.43cd'>ŚV_5,12.41ab_5,12.43cd</a>)</small></h3>	<p class='l'>madhuraṃ tiktarūpeṇa śvetaṃ pītatayā tathā /</p>
<h3 id='5,12.41cd'>5,12.41cd <small></small></h3>	<p class='l'>gṛhṇanti pittadoṣeṇa viṣayaṃ bhrāntacetasaḥ //</p>
<h3 id='5,12.42ab'>5,12.42ab <small></small></h3>	<p class='l'>tathā vegena dhāvanto nāvyārūḍhāś ca gacchataḥ /</p>
<h3 id='5,12.42cd'>5,12.42cd <small></small></h3>	<p class='l'>parvatādīn vijānanti bhrameṇa bhramataś ca tān //</p>
<h3 id='5,12.43ab'>5,12.43ab <small></small></h3>	<p class='l'>maṇḍūkavasayāktākṣā vaṃśānuragabuddhibhiḥ /</p>
<h3 id='5,12.43cd'>5,12.43cd <small></small></h3>	<p class='l'>vyaktyalpatvamahattvābhyāṃ sāmānyaṃ ca tadāśrtayam //</p>
<h3 id='5,12.44ab'>5,12.44ab <small>(<a href='docExplore?doc_id=ŚV_5,12.44ab_5,12.46cd'>ŚV_5,12.44ab_5,12.46cd</a>)</small></h3>	<p class='l'>gṛhṇanti yadvadetāni nimittagrahaṇād vinā /</p>
<h3 id='5,12.44cd'>5,12.44cd <small></small></h3>	<p class='l'>vyañjakasthamabudhvaiva vyaṅgye bhrāntir bhaviṣyati //</p>
<h3 id='5,12.45ab'>5,12.45ab <small></small></h3>	<p class='l'>varṇāntaratvam evāhuḥ ke cid dīrghapluptādiṣu /</p>
<h3 id='5,12.45cd'>5,12.45cd <small></small></h3>	<p class='l'>na hi drutādivat tatra prayoho nāntarīyakaḥ //</p>
<h3 id='5,12.46ab'>5,12.46ab <small></small></h3>	<p class='l'>tathā ca sati sāmānyaṃ triṣvatvaṃ kaiś cid iṣyate /</p>
<h3 id='5,12.46cd'>5,12.46cd <small></small></h3>	<p class='l'>sāmānyakalpanā tv anyair na yuktety abhidhīyate //</p>
<h3 id='5,12.47ab'>5,12.47ab <small>(<a href='docExplore?doc_id=ŚV_5,12.47ab_5,12.50ab'>ŚV_5,12.47ab_5,12.50ab</a>)</small></h3>	<p class='l'>atvam ity ucyamānaṃ hi na dīrghaplutayor bhavet /</p>
<h3 id='5,12.47cd'>5,12.47cd <small></small></h3>	<p class='l'>ātvaṃ na hrasvaplutayos traimātryaṃ na ca pūrvayoḥ //</p>
<h3 id='5,12.48ab'>5,12.48ab <small></small></h3>	<p class='l'>sarvasādhāraṇatvena tad vijñātuṃ na śakyate /</p>
<h3 id='5,12.48cd'>5,12.48cd <small></small></h3>	<p class='l'>pratyekaṃ śābaleyādirūpe gotvaṃ yathā sphuṭam //</p>
<h3 id='5,12.49ab'>5,12.49ab <small></small></h3>	<p class='l'>avarṇakulaśabdo 'pi sthānasāmyād vanādivat /</p>
<h3 id='5,12.49cd'>5,12.49cd <small></small></h3>	<p class='l'>samudāyārthavācīti na jātivacano bhavet //</p>
<h3 id='5,12.50ab'>5,12.50ab <small></small></h3>	<p class='l'>svato hrasvādibhedas tu nityavāde virudhyate /</p>
<h3 id='5,12.50cd'>5,12.50cd <small>(<a href='docExplore?doc_id=ŚV_5,12.50cd_5,12.53ab'>ŚV_5,12.50cd_5,12.53ab</a>)</small></h3>	<p class='l'>sarvadā yasya sadbhāvaḥ sa kathaṃ mātrikaḥ svayam //</p>
<h3 id='5,12.51ab'>5,12.51ab <small></small></h3>	<p class='l'>tasmād uccāraṇaṃ tasya mātrākālaṃ pratīyate /</p>
<h3 id='5,12.51cd'>5,12.51cd <small></small></h3>	<p class='l'>dvimātraṃ vā trimātraṃ ā na varṇo mātrikaḥ svayam //</p>
<h3 id='5,12.52ab'>5,12.52ab <small></small></h3>	<p class='l'>dīrghāder nanv anaṅgatvaṃ vācakādharmato bhavet /</p>
<h3 id='5,12.52cd'>5,12.52cd <small></small></h3>	<p class='l'>itthaṃ pratīyamānāḥ syur varṇā na pratipādakāḥ //</p>
<h3 id='5,12.53ab'>5,12.53ab <small></small></h3>	<p class='l'>yādṛśāt pūrvadṛṣṭo 'sāv artho gamyate tādṛśāt /</p>
<h3 id='5,12.53cd'>5,12.53cd <small>(<a href='docExplore?doc_id=ŚV_5,12.53cd_5,12.56ab'>ŚV_5,12.53cd_5,12.56ab</a>)</small></h3>	<p class='l'>bhrāntyā kathaṃ pratītiś cet, nāsāv artham iti prati //</p>
<h3 id='5,12.54ab'>5,12.54ab <small></small></h3>	<p class='l'>yathāśvādijavaḥ puṃsāṃ kāryāṅgatvaṃ prakalpayet /</p>
<h3 id='5,12.54cd'>5,12.54cd <small></small></h3>	<p class='l'>paradharmo 'pi varṇānāṃ dhvanidharmās tathaiva naḥ //</p>
<h3 id='5,12.55ab'>5,12.55ab <small></small></h3>	<p class='l'>nanu dīrghādyanityatvād anityo vācako bhavet /</p>
<h3 id='5,12.55cd'>5,12.55cd <small></small></h3>	<p class='l'>ānupūrvīvad evāsya parihāro bhaviṣyati //</p>
<h3 id='5,12.56ab'>5,12.56ab <small></small></h3>	<p class='l'>tathodāttādibhedānāṃ saṃskāravaśagā matiḥ /</p>
<h3 id='5,12.56cd'>5,12.56cd <small>(<a href='docExplore?doc_id=ŚV_5,12.56cd_5,12.59ab'>ŚV_5,12.56cd_5,12.59ab</a>)</small></h3>	<p class='l'>teṣāṃ dīrghādivad bhedo na kadā cit pratīyate //</p>
<h3 id='5,12.57ab'>5,12.57ab <small></small></h3>	<p class='l'>tatraikavarṇarūpatve bhedo 'pi syād drutādivat /</p>
<h3 id='5,12.57cd'>5,12.57cd <small></small></h3>	<p class='l'>nātra varṇāntaravyaktir iva dhvanyantarodbhavaḥ //</p>
<h3 id='5,12.58ab'>5,12.58ab <small></small></h3>	<p class='l'>ta eva mṛdutīvratvaśīghratvādisamanvitāḥ /</p>
<h3 id='5,12.58cd'>5,12.58cd <small></small></h3>	<p class='l'>abhede cāpi varṇasya dhvanīnāṃ dviprakāratā //</p>
<h3 id='5,12.59ab'>5,12.59ab <small></small></h3>	<p class='l'>ke cit svarūpabodhārthāḥ ke cid bodhānuvartinaḥ /</p>
<h3 id='5,12.59cd'>5,12.59cd <small>(<a href='docExplore?doc_id=ŚV_5,12.59cd_5,12.62cd'>ŚV_5,12.59cd_5,12.62cd</a>)</small></h3>	<p class='l'>yugapatkramarūpeṇa saṃskārotpādahetavaḥ //</p>
<h3 id='5,12.60ab'>5,12.60ab <small></small></h3>	<p class='l'>tatra dīrghādibodhaḥ syāt pūrveṣāṃ pracayo yadā /</p>
<h3 id='5,12.60cd'>5,12.60cd <small></small></h3>	<p class='l'>varṇātmaiva hi kālena tāvatā taiḥ pratīyate //</p>
<h3 id='5,12.61ab'>5,12.61ab <small></small></h3>	<p class='l'>yugapatpracitais taiś ca syād udāttādikalpanā /</p>
<h3 id='5,12.61cd'>5,12.61cd <small></small></h3>	<p class='l'>pracaye tv itareṣāṃ syād vatibhedo drutādikaḥ //</p>
<h3 id='5,12.62ab'>5,12.62ab <small></small></h3>	<p class='l'>varṇātmanyavabuddhe 'pi tadrūpām eva te matim /</p>
<h3 id='5,12.62cd'>5,12.62cd <small></small></h3>	<p class='l'>śanair utpādayanti, iti nānyo varṇaḥ pratīyate //</p>
<h3 id='5,12.63ab'>5,12.63ab <small>(<a href='docExplore?doc_id=ŚV_5,12.63ab_5,12.65cd'>ŚV_5,12.63ab_5,12.65cd</a>)</small></h3>	<p class='l'>vyaktyākṛtikṛto bhedo yady apy ekāntato bhavet /</p>
<h3 id='5,12.63cd'>5,12.63cd <small></small></h3>	<p class='l'>varṇeṣu jaimineḥ pakṣas tathāpi na virudhyate //</p>
<h3 id='5,12.64ab'>5,12.64ab <small></small></h3>	<p class='l'>nityatvayatnaḥ sarvo 'pi gatvādiṣu bhaviṣyati /</p>
<h3 id='5,12.64cd'>5,12.64cd <small></small></h3>	<p class='l'>gakārādivacaś caitat teṣv eva na virotsyate //</p>
<h3 id='5,12.65ab'>5,12.65ab <small></small></h3>	<p class='l'>vicchinnayatnavyaṅgyaiś ca nityaiḥ sarvagatair api /</p>
<h3 id='5,12.65cd'>5,12.65cd <small></small></h3>	<p class='l'>vyatiriktapadārambho varṇair nātropapadyate //</p>
<h3 id='5,12.66ab'>5,12.66ab <small>(<a href='docExplore?doc_id=ŚV_5,12.66ab_5,12.69ab'>ŚV_5,12.66ab_5,12.69ab</a>)</small></h3>	<p class='l'>anārabdhe ca gośabde gośabdatvaṃ kathaṃ bhavet /</p>
<h3 id='5,12.66cd'>5,12.66cd <small></small></h3>	<p class='l'>varṇasāmānyavac cāpi na tatkalpanam arhati //</p>
<h3 id='5,12.67ab'>5,12.67ab <small></small></h3>	<p class='l'>varṇātmanām abhedāc ca siddhā sāmānyadhīr api /</p>
<h3 id='5,12.67cd'>5,12.67cd <small></small></h3>	<p class='l'>samudāyo 'pi tebhyo 'syo vāraṇīyo 'nayā diśā //</p>
<h3 id='5,12.68ab'>5,12.68ab <small></small></h3>	<p class='l'>abhedasamudāyas tu teṣāṃ dharmo na duṣyati /</p>
<h3 id='5,12.68cd'>5,12.68cd <small></small></h3>	<p class='l'>teṣām asti hi sāmarthyam arthapratyāyanaṃ prati //</p>
<h3 id='5,12.69ab'>5,12.69ab <small></small></h3>	<p class='l'>yāvanto yādṛśo ye ca yadarthapratipādane /</p>
<h3 id='5,12.69cd'>5,12.69cd <small>(<a href='docExplore?doc_id=ŚV_5,12.69cd_5,12.72ab'>ŚV_5,12.69cd_5,12.72ab</a>)</small></h3>	<p class='l'>varṇāḥ prajñātasāmarthyāste tathivāvabodhakāḥ //</p>
<h3 id='5,12.70ab'>5,12.70ab <small></small></h3>	<p class='l'>teṣāṃ tu guṇabhūtānām arthapratyāyanaṃ prati /</p>
<h3 id='5,12.70cd'>5,12.70cd <small></small></h3>	<p class='l'>sāhityam ekakartrādikramaś cāpi vivakṣitaḥ //</p>
<h3 id='5,12.71ab'>5,12.71ab <small></small></h3>	<p class='l'>kartraikatve nimitte ca krame sati niyāmakam /</p>
<h3 id='5,12.71cd'>5,12.71cd <small></small></h3>	<p class='l'>prayuñjānasya yat pūrvaṃ vṛddhebhyaḥ kramadarśanam //</p>
<h3 id='5,12.72ab'>5,12.72ab <small></small></h3>	<p class='l'>yaugapadyaṃ tv aśakyatvān naiva teṣām ihāśritam /</p>
<h3 id='5,12.72cd'>5,12.72cd <small>(<a href='docExplore?doc_id=ŚV_5,12.72cd_5,12.75ab'>ŚV_5,12.72cd_5,12.75ab</a>)</small></h3>	<p class='l'>kartṛbhedaś ca tatra syāt, na caivaṃ dṛśyate 'bhidhā //</p>
<h3 id='5,12.73ab'>5,12.73ab <small></small></h3>	<p class='l'>yugapad dṛśyasāmarthyā naiva śaktāḥ krame yathā /</p>
<h3 id='5,12.73cd'>5,12.73cd <small></small></h3>	<p class='l'>bhāvās tathā krame śaktā yaugapadye na śaknuyuḥ //</p>
<h3 id='5,12.74ab'>5,12.74ab <small></small></h3>	<p class='l'>dṛṣṭaś ca pūrṇamāsādeḥ kramaḥ saṃhatyakāriṇaḥ /</p>
<h3 id='5,12.74cd'>5,12.74cd <small></small></h3>	<p class='l'>abhyāsānāṃ ca loke 'pi svādhyāyagrahaṇādiṣu //</p>
<h3 id='5,12.75ab'>5,12.75ab <small></small></h3>	<p class='l'>sādhanāditrayāṇāṃ ca vyāpārasyaikakālatā /</p>
<h3 id='5,12.75cd'>5,12.75cd <small>(<a href='docExplore?doc_id=ŚV_5,12.75cd_5,12.78cd'>ŚV_5,12.75cd_5,12.78cd</a>)</small></h3>	<p class='l'>sarvatrāstīti neha syād upālambhaḥ kramaṃ prati //</p>
<h3 id='5,12.76ab'>5,12.76ab <small></small></h3>	<p class='l'>niṣpannā eva dṛśyante vyāpārāḥ sarva eva hi /</p>
<h3 id='5,12.76cd'>5,12.76cd <small></small></h3>	<p class='l'>sūkṣmā vyāpārabhedās tu dṛśyate na kadā cana //</p>
<h3 id='5,12.77ab'>5,12.77ab <small></small></h3>	<p class='l'>ekasādhanasāṃsthāś ca vyāpārāvayavā yadā /</p>
<h3 id='5,12.77cd'>5,12.77cd <small></small></h3>	<p class='l'>svarūpato nirīkṣyante yaugapadyam asat tadā //</p>
<h3 id='5,12.78ab'>5,12.78ab <small></small></h3>	<p class='l'>kiṃ punar bahavo bhinnā bhinnasādhanasaṃśritāḥ /</p>
<h3 id='5,12.78cd'>5,12.78cd <small></small></h3>	<p class='l'>bhaveyur yaugapadyena vyāpārāḥ kramavartinaḥ //</p>
<h3 id='5,12.79ab'>5,12.79ab <small>(<a href='docExplore?doc_id=ŚV_5,12.79ab_5,12.81cd'>ŚV_5,12.79ab_5,12.81cd</a>)</small></h3>	<p class='l'>yadā tv ādyaparispandād prabhṛtyā phalalābhataḥ /</p>
<h3 id='5,12.79cd'>5,12.79cd <small></small></h3>	<p class='l'>kriyā pūrvaparībhūtā lakṣyate varttate tadā //</p>
<h3 id='5,12.80ab'>5,12.80ab <small></small></h3>	<p class='l'>tenātrāpi vivakṣātaḥ prabhṛtyā 'rthāvabodhanāt /</p>
<h3 id='5,12.80cd'>5,12.80cd <small></small></h3>	<p class='l'>sākalyenekṣyamāṇe syād vyāpāre varttamānatā //</p>
<h3 id='5,12.81ab'>5,12.81ab <small></small></h3>	<p class='l'>pratyekaṃ ye punas tatra vyāpārās tannirūpaṇam /</p>
<h3 id='5,12.81cd'>5,12.81cd <small></small></h3>	<p class='l'>phalāniṣpattito na syān nāstitvaṃ na ca tāvatā //</p>
<h3 id='5,12.82ab'>5,12.82ab <small>(<a href='docExplore?doc_id=ŚV_5,12.82ab_5,12.84cd'>ŚV_5,12.82ab_5,12.84cd</a>)</small></h3>	<p class='l'>phalānumeyatāyāṃ ca vyāpārasya phalaṃ prati /</p>
<h3 id='5,12.82cd'>5,12.82cd <small></small></h3>	<p class='l'>kārakāṇāṃ yathāsthānaṃ vyāpāre vartamānatā //</p>
<h3 id='5,12.83ab'>5,12.83ab <small></small></h3>	<p class='l'>avaśyam bhāvinī nityaṃ pratyāsattiś ca kasya cit /</p>
<h3 id='5,12.83cd'>5,12.83cd <small></small></h3>	<p class='l'>na tāvatā vyapetatvāt itareṣām anaṅgatā //</p>
<h3 id='5,12.84ab'>5,12.84ab <small></small></h3>	<p class='l'>dvyantaraikāntaratvena gakārau kārayor dhruvam /</p>
<h3 id='5,12.84cd'>5,12.84cd <small></small></h3>	<p class='l'>arthaṃ pratyāyane śaktis tatra sthau gamakau yataḥ //</p>
<h3 id='5,12.85ab'>5,12.85ab <small>(<a href='docExplore?doc_id=ŚV_5,12.85ab_5,12.87cd'>ŚV_5,12.85ab_5,12.87cd</a>)</small></h3>	<p class='l'>yathā visarjanīyasya vyavadhāne na śaktatā /</p>
<h3 id='5,12.85cd'>5,12.85cd <small></small></h3>	<p class='l'>tathaivetarayoḥ śaktir ānantarye na vidyate //</p>
<h3 id='5,12.86ab'>5,12.86ab <small></small></h3>	<p class='l'>na ca yatraikaśo 'śaktis tatra sarveṣv aśaktatā /</p>
<h3 id='5,12.86cd'>5,12.86cd <small></small></h3>	<p class='l'>tathā hy aṅgāni dṛśyante śālyādivahanādiṣu //</p>
<h3 id='5,12.87ab'>5,12.87ab <small></small></h3>	<p class='l'>śaktis tatrāsti kā cid dhi vahane sā samṛddhyate /</p>
<h3 id='5,12.87cd'>5,12.87cd <small></small></h3>	<p class='l'>saṅghātena tu varṇānāṃ pratyekaṃ kā cidīkṣyate //</p>
<h3 id='5,12.88ab'>5,12.88ab <small>(<a href='docExplore?doc_id=ŚV_5,12.88ab_5,12.90cd'>ŚV_5,12.88ab_5,12.90cd</a>)</small></h3>	<p class='l'>na hy arthāvayavaḥ kaś cit pratyekaṃ taiḥ pratīyate /</p>
<h3 id='5,12.88cd'>5,12.88cd <small></small></h3>	<p class='l'>samastasyātha vā kaś cid bodhaleśo 'tra jāyate //</p>
<h3 id='5,12.89ab'>5,12.89ab <small></small></h3>	<p class='l'>rathasyāpi tu yat kāryaṃ śālyādivahanaṃ na tat /</p>
<h3 id='5,12.89cd'>5,12.89cd <small></small></h3>	<p class='l'>pratyekaṃ dṛśyate kiñ cin manāg api yathehitam //</p>
<h3 id='5,12.90ab'>5,12.90ab <small></small></h3>	<p class='l'>atha yatkiñcid ucyeta vahane tad ihāpi naḥ /</p>
<h3 id='5,12.90cd'>5,12.90cd <small></small></h3>	<p class='l'>svātmapratyayahetutvaṃ varṇeṣv arthe 'pi vā kva cit //</p>
<h3 id='5,12.91ab'>5,12.91ab <small>(<a href='docExplore?doc_id=ŚV_5,12.91ab_5,12.93cd'>ŚV_5,12.91ab_5,12.93cd</a>)</small></h3>	<p class='l'>yasyānavayavaḥ sphoṭo vyajyate varṇabuddhibhiḥ /</p>
<h3 id='5,12.91cd'>5,12.91cd <small></small></h3>	<p class='l'>so 'pi paryanuyogena vaivaitena vimucyate //</p>
<h3 id='5,12.92ab'>5,12.92ab <small></small></h3>	<p class='l'>tatrāpi prativarṇaṃ hi padasphoṭo na gamyate /</p>
<h3 id='5,12.92cd'>5,12.92cd <small></small></h3>	<p class='l'>na cāvayavaśo vyaktis tadabhāvān na cātra śrīḥ //</p>
<h3 id='5,12.93ab'>5,12.93ab <small></small></h3>	<p class='l'>pratyekaṃ cāpy aśaktānāṃ samudāye 'py aśaktayā /</p>
<h3 id='5,12.93cd'>5,12.93cd <small></small></h3>	<p class='l'>tatra yaḥ parihāras te sa no 'trāpi bhaviṣyati //</p>
<h3 id='5,12.94ab'>5,12.94ab <small>(<a href='docExplore?doc_id=ŚV_5,12.94ab_5,12.97ab'>ŚV_5,12.94ab_5,12.97ab</a>)</small></h3>	<p class='l'>sadbhāvavyatirekau ca tathāvayavavarjanam /</p>
<h3 id='5,12.94cd'>5,12.94cd <small></small></h3>	<p class='l'>tavādhikaṃ bhavet tasmād yatno 'sāv arthabuddhiṣu //</p>
<h3 id='5,12.95ab'>5,12.95ab <small></small></h3>	<p class='l'>nānyathānupapattiś ca bhaved arthamatiṃ prati /</p>
<h3 id='5,12.95cd'>5,12.95cd <small></small></h3>	<p class='l'>tad evāsyā nimittaṃ syāj jāyate yadanantaram //</p>
<h3 id='5,12.96ab'>5,12.96ab <small></small></h3>	<p class='l'>sā ca varṇadvayajñāne 'tīte 'ntyajñānataḥ parā /</p>
<h3 id='5,12.96cd'>5,12.96cd <small></small></h3>	<p class='l'>bhavatītīdṛg evāsyā nimittam avakalpate //</p>
<h3 id='5,12.97ab'>5,12.97ab <small></small></h3>	<p class='l'>vinā saṃskārakalpena tadanantaravṛttitaḥ /</p>
<h3 id='5,12.97cd'>5,12.97cd <small>(<a href='docExplore?doc_id=ŚV_5,12.97cd_5,12.100cd'>ŚV_5,12.97cd_5,12.100cd</a>)</small></h3>	<p class='l'>kṛtānugrahasāmarthyo varṇo 'ntyaḥ pratipādakaḥ //</p>
<h3 id='5,12.98ab'>5,12.98ab <small></small></h3>	<p class='l'>eṣa eva tu saṃskāra iti ke cit pracakṣate /</p>
<h3 id='5,12.98cd'>5,12.98cd <small></small></h3>	<p class='l'>adṛṣṭakalpanātītaṃ tāvan mātraṃ hi dṛśyate //</p>
<h3 id='5,12.99ab'>5,12.99ab <small></small></h3>	<p class='l'>atha vā vāsanaivāstu saṃskāraḥ, sarva eva hi /</p>
<h3 id='5,12.99cd'>5,12.99cd <small></small></h3>	<p class='l'>dṛḍhajñānagṛhīte 'rthe saṃskāro 'stīti manvate //</p>
<h3 id='5,12.100ab'>5,12.100ab <small></small></h3>	<p class='l'>tasyārthabuddhihetutve visaṃvādo 'sya nirṇaye /</p>
<h3 id='5,12.100cd'>5,12.100cd <small></small></h3>	<p class='l'>tadbhāvabhāvitāhetur anyatreva pratīyate //</p>
<h3 id='5,12.101ab'>5,12.101ab <small>(<a href='docExplore?doc_id=ŚV_5,12.101ab_5,12.103cd'>ŚV_5,12.101ab_5,12.103cd</a>)</small></h3>	<p class='l'>saṃskāre niṣpramāṇe tu pūrvavṛttattvakalpanam /</p>
<h3 id='5,12.101cd'>5,12.101cd <small></small></h3>	<p class='l'>niṣpramāṇakam eveti nānugrahaphalaṃ bhavet //</p>
<h3 id='5,12.102ab'>5,12.102ab <small></small></h3>	<p class='l'>yady api smṛtihetutvaṃ saṃskārasya vyavasthitam /</p>
<h3 id='5,12.102cd'>5,12.102cd <small></small></h3>	<p class='l'>kāryāntareṣu sāmarthyaṃ na tasya pratiṣidhyate //</p>
<h3 id='5,12.103ab'>5,12.103ab <small></small></h3>	<p class='l'>tena saṃskārasadbhāvo nānenaivaṃ prakalpyate /</p>
<h3 id='5,12.103cd'>5,12.103cd <small></small></h3>	<p class='l'>tasyārthabuddhihetutvam adṛṣṭaṃ kevalaṃ kṛtam //</p>
<h3 id='5,12.104ab'>5,12.104ab <small>(<a href='docExplore?doc_id=ŚV_5,12.104ab_5,12.106cd'>ŚV_5,12.104ab_5,12.106cd</a>)</small></h3>	<p class='l'>śabdapakṣe 'pi tac caitad adṛṣṭatvān na mucyate /</p>
<h3 id='5,12.104cd'>5,12.104cd <small></small></h3>	<p class='l'>kāryabodhanaśaktatvaṃ tulyaṃ saṃskāraśabdayoḥ //</p>
<h3 id='5,12.105ab'>5,12.105ab <small></small></h3>	<p class='l'>kṣīṇārthāpattir evaṃ ca na sphoṭaṃ parikalpayet /</p>
<h3 id='5,12.105cd'>5,12.105cd <small></small></h3>	<p class='l'>saṃskārakalpanā pūrvam avaśyam bhāvinī hi te //</p>
<h3 id='5,12.106ab'>5,12.106ab <small></small></h3>	<p class='l'>dhvanibhyo 'py aparas tāvan neṣyetārthamatiṃ prati /</p>
<h3 id='5,12.106cd'>5,12.106cd <small></small></h3>	<p class='l'>te vā yady upalabhyeran varṇāḥ pratyakṣato na ca //</p>
<h3 id='5,12.107ab'>5,12.107ab <small>(<a href='docExplore?doc_id=ŚV_5,12.107ab_5,12.109cd'>ŚV_5,12.107ab_5,12.109cd</a>)</small></h3>	<p class='l'>varṇānāṃ yaugapadyena yadi cāvaśyam arthitā /</p>
<h3 id='5,12.107cd'>5,12.107cd <small></small></h3>	<p class='l'>nityatvāt sarvadā tat syān na tu kāraṇatā tathā //</p>
<h3 id='5,12.108ab'>5,12.108ab <small></small></h3>	<p class='l'>itthaṃ kramagṛhītānāṃ yugapad yātha vā parā /</p>
<h3 id='5,12.108cd'>5,12.108cd <small></small></h3>	<p class='l'>sthitiḥ sā kāraṇaṃ tu syān nityam arthadhiyaṃ prati //</p>
<h3 id='5,12.109ab'>5,12.109ab <small></small></h3>	<p class='l'>yad vā pratyakṣataḥ pūrvaṃ kramajñāneṣu yat param /</p>
<h3 id='5,12.109cd'>5,12.109cd <small></small></h3>	<p class='l'>samastavarṇavijñānaṃ tadarthajñānakāraṇam //</p>
<h3 id='5,12.110ab'>5,12.110ab <small>(<a href='docExplore?doc_id=ŚV_5,12.110ab_5,12.112cd'>ŚV_5,12.110ab_5,12.112cd</a>)</small></h3>	<p class='l'>tatra jñāne ca varṇānāṃ yaugapadyaṃ pratīyate /</p>
<h3 id='5,12.110cd'>5,12.110cd <small></small></h3>	<p class='l'>nāvaśyaṃ yaugapadyena pratyakṣasthena tad bhavet //</p>
<h3 id='5,12.111ab'>5,12.111ab <small></small></h3>	<p class='l'>citrarūpāṃ cā tāṃ buddhiṃ sadasadvarṇagocarām /</p>
<h3 id='5,12.111cd'>5,12.111cd <small></small></h3>	<p class='l'>ke cid āhur yathā varṇo gṛhyate 'ntaḥ pade pade //</p>
<h3 id='5,12.112ab'>5,12.112ab <small></small></h3>	<p class='l'>antyavarṇe 'pi vijñāte pūrvasaṃskārakāritam /</p>
<h3 id='5,12.112cd'>5,12.112cd <small></small></h3>	<p class='l'>smaraṇaṃ yaugapadyena sarveṣv anye pracakṣate //</p>
<h3 id='5,12.113ab'>5,12.113ab <small>(<a href='docExplore?doc_id=ŚV_5,12.113ab_5,12.116ab'>ŚV_5,12.113ab_5,12.116ab</a>)</small></h3>	<p class='l'>sarveṣu caivam artheṣu mānasaṃ sarvavādinām /</p>
<h3 id='5,12.113cd'>5,12.113cd <small></small></h3>	<p class='l'>iṣṭaṃ samuccayajñānaṃ kramajñāneṣu satsv api //</p>
<h3 id='5,12.114ab'>5,12.114ab <small></small></h3>	<p class='l'>na cet tadābhyupeyeta kramadṛṣṭeṣu naiva hi /</p>
<h3 id='5,12.114cd'>5,12.114cd <small></small></h3>	<p class='l'>śatādirūpaṃ jāyeta tatsamuccayadarśanam //</p>
<h3 id='5,12.115ab'>5,12.115ab <small></small></h3>	<p class='l'>tena śrotramanobhyāṃ syāt kramād varṇeṣu yady api /</p>
<h3 id='5,12.115cd'>5,12.115cd <small></small></h3>	<p class='l'>pūrvajñānaṃ parastāt tu yugapat smaraṇaṃ bhavet //</p>
<h3 id='5,12.116ab'>5,12.116ab <small></small></h3>	<p class='l'>tadārūḍhās tato varṇā na dūre 'rthāvabodhanāt /</p>
<h3 id='5,12.116cd'>5,12.116cd <small>(<a href='docExplore?doc_id=ŚV_5,12.116cd_5,12.119ab'>ŚV_5,12.116cd_5,12.119ab</a>)</small></h3>	<p class='l'>śabdārthamatis tena laukikair abhidhīyate //</p>
<h3 id='5,12.117ab'>5,12.117ab <small></small></h3>	<p class='l'>citrabuddhyānayā bhrāntyā varṇebhyo vyatirekataḥ /</p>
<h3 id='5,12.117cd'>5,12.117cd <small></small></h3>	<p class='l'>paścād gaur iti vijñānaṃ pratyakṣaṃ kaiś cid iṣyate //</p>
<h3 id='5,12.118ab'>5,12.118ab <small></small></h3>	<p class='l'>vailakṣaṇyaṃ tu tasyeṣṭam ekaikajñānataḥ sphuṭam /</p>
<h3 id='5,12.118cd'>5,12.118cd <small></small></h3>	<p class='l'>varṇarūpāvabodhāt tu na tadarthāntaraṃ bhavet //</p>
<h3 id='5,12.119ab'>5,12.119ab <small></small></h3>	<p class='l'>yadi cārthāntaratvaṃ syād ekaikasmād trayasya tat /</p>
<h3 id='5,12.119cd'>5,12.119cd <small>(<a href='docExplore?doc_id=ŚV_5,12.119cd_5,12.122ab'>ŚV_5,12.119cd_5,12.122ab</a>)</small></h3>	<p class='l'>varṇatrayaparityāge buddhir nānyatra jāyate //</p>
<h3 id='5,12.120ab'>5,12.120ab <small></small></h3>	<p class='l'>gaur ity ekamatitvaṃ tu naivāsmābhir nivāryate /</p>
<h3 id='5,12.120cd'>5,12.120cd <small></small></h3>	<p class='l'>tadgrāhyaikārthatābhyāṃ ca śabde syād ekatāmatiḥ //</p>
<h3 id='5,12.121ab'>5,12.121ab <small></small></h3>	<p class='l'>śaidhyād alpāntaratvāc ca gośabde sābhaved api /</p>
<h3 id='5,12.121cd'>5,12.121cd <small></small></h3>	<p class='l'>devadattādiśabdeṣu sphuṭo bhedaḥ pratīyate //</p>
<h3 id='5,12.122ab'>5,12.122ab <small></small></h3>	<p class='l'>na gauṇaḥ śabda ity evaṃ granthasambandhanaṃ bhavet /</p>
<h3 id='5,12.122cd'>5,12.122cd <small>(<a href='docExplore?doc_id=ŚV_5,12.122cd_5,12.125ab'>ŚV_5,12.122cd_5,12.125ab</a>)</small></h3>	<p class='l'>asy akṣareṣu hetutvaṃ tatparaṃ vacanaṃ hi tat //</p>
<h3 id='5,12.123ab'>5,12.123ab <small></small></h3>	<p class='l'>śabdād iti ca hetutvaṃ pañcamyātrābhidhīyate /</p>
<h3 id='5,12.123cd'>5,12.123cd <small></small></h3>	<p class='l'>bhavatpakṣe 'pi caikāntāj jñānena vyavadhir bhavet //</p>
<h3 id='5,12.124ab'>5,12.124ab <small></small></h3>	<p class='l'>gauṇo 'nyathā prasiddho vā prayujyetānyathā yadi /</p>
<h3 id='5,12.124cd'>5,12.124cd <small></small></h3>	<p class='l'>na cānyādṛṅnimittatvaṃ kasya cit sampratīyate //</p>
<h3 id='5,12.125ab'>5,12.125ab <small></small></h3>	<p class='l'>svavyāpāravyavāyo hi sarvasminn eva kārake /</p>
<h3 id='5,12.125cd'>5,12.125cd <small>(<a href='docExplore?doc_id=ŚV_5,12.125cd_5,12.128ab'>ŚV_5,12.125cd_5,12.128ab</a>)</small></h3>	<p class='l'>dṛṣṭo vyāpāra īdṛk tu śabdasyety avyavetatā //</p>
<h3 id='5,12.126ab'>5,12.126ab <small></small></h3>	<p class='l'>gakārāder yadā cānyo na loke śabda ucyate /</p>
<h3 id='5,12.126cd'>5,12.126cd <small></small></h3>	<p class='l'>tadā tasmāt pratīte 'rthe śabdād iti kathaṃ bhavet //</p>
<h3 id='5,12.127ab'>5,12.127ab <small></small></h3>	<p class='l'>śabdajñānādisaṃskāravyaktasphoṭakṛte 'tha vā /</p>
<h3 id='5,12.127cd'>5,12.127cd <small></small></h3>	<p class='l'>pratyaye śabdajanyatvam iti gauṇaṃ prasajyate //</p>
<h3 id='5,12.128ab'>5,12.128ab <small></small></h3>	<p class='l'>saṃskārajananārthaṃ ca na śabdoccāraṇaṃ matam /</p>
<h3 id='5,12.128cd'>5,12.128cd <small>(<a href='docExplore?doc_id=ŚV_5,12.128cd_5,12.131ab'>ŚV_5,12.128cd_5,12.131ab</a>)</small></h3>	<p class='l'>arthapratītim uddiśya prayuktasya kramādayam //</p>
<h3 id='5,12.129ab'>5,12.129ab <small></small></h3>	<p class='l'>tasmāt tādarthyataḥ śabdaḥ phalena vyapadiśyate /</p>
<h3 id='5,12.129cd'>5,12.129cd <small></small></h3>	<p class='l'>samuccayāvabodhe tu vyavadhānaṃ na kena cit //</p>
<h3 id='5,12.130ab'>5,12.130ab <small></small></h3>	<p class='l'>yadi cāpūrvasaṃskāra itikartavyateṣyate /</p>
<h3 id='5,12.130cd'>5,12.130cd <small></small></h3>	<p class='l'>varṇo 'ntyo gamakas tasya śabdatvān mudhyatā bhavet //</p>
<h3 id='5,12.131ab'>5,12.131ab <small></small></h3>	<p class='l'>varṇā vā dhvanayo vāpi sphoṭaṃ na padavākyayoḥ /</p>
<h3 id='5,12.131cd'>5,12.131cd <small>(<a href='docExplore?doc_id=ŚV_5,12.131cd_5,12.134ab'>ŚV_5,12.131cd_5,12.134ab</a>)</small></h3>	<p class='l'>vyañjanti vyañjakatvena yathā dīpaprabhādayaḥ //</p>
<h3 id='5,12.132ab'>5,12.132ab <small></small></h3>	<p class='l'>sattvād ghaṭādivac ceti sādhanāni yathāruci /</p>
<h3 id='5,12.132cd'>5,12.132cd <small></small></h3>	<p class='l'>laukikavyatirekeṇa kalpite 'rthe bhavanti hi //</p>
<h3 id='5,12.133ab'>5,12.133ab <small></small></h3>	<p class='l'>nārthasya vācakaḥ sphoṭo varṇebhyo vyatirekataḥ /</p>
<h3 id='5,12.133cd'>5,12.133cd <small></small></h3>	<p class='l'>ghaṭāvivat, na dṛṣṭena virodho dharmasiddhitaḥ //</p>
<h3 id='5,12.134ab'>5,12.134ab <small></small></h3>	<p class='l'>pratiṣedhet tu yo varṇān tajjñānānantarodbhavān /</p>
<h3 id='5,12.134cd'>5,12.134cd <small>(<a href='docExplore?doc_id=ŚV_5,12.134cd_5,12.137cd'>ŚV_5,12.134cd_5,12.137cd</a>)</small></h3>	<p class='l'>dṛṣṭabādho bhavet tasya śaśicandraniṣedhavat //</p>
<h3 id='5,12.135ab'>5,12.135ab <small></small></h3>	<p class='l'>varṇotthā vārthadhīreṣā tajjñānānantarodbhavā /</p>
<h3 id='5,12.135cd'>5,12.135cd <small></small></h3>	<p class='l'>yedṛśī sā tadutthā hi dhūmāder iva bahnidhīḥ //</p>
<h3 id='5,12.136ab'>5,12.136ab <small></small></h3>	<p class='l'>dīpavad vā gakārādir gavādeḥ pratipādakaḥ /</p>
<h3 id='5,12.136cd'>5,12.136cd <small></small></h3>	<p class='l'>dhruvaṃ pratīyamānatvāt, tatpūrvaṃ pratipādanāt //</p>
<h3 id='5,12.137ab'>5,12.137ab <small></small></h3>	<p class='l'>varṇātiriktaḥ pratiṣidhyamānaḥ padeṣu mandaṃ phalam ādadhāti /</p>
<h3 id='5,12.137cd'>5,12.137cd <small></small></h3>	<p class='l'>kāryāṇi vākyāvayavāśrayāṇi satyāni katuṃ kṛta eṣa yatnaḥ //</p>
<h2 id='5,13'>5,13</h2>
<p>&lt;ākṛtivāda (AKV)&gt;</p>
<h3 id='5,13.1ab'>5,13.1ab <small>(<a href='docExplore?doc_id=ŚV_5,13.1ab_5,13.3cd'>ŚV_5,13.1ab_5,13.3cd</a>)</small></h3>	<p class='l'>ākṛtivyatirikte 'rthe sambandho nityatāsya ca /</p>
<h3 id='5,13.1cd'>5,13.1cd <small></small></h3>	<p class='l'>na sidhyetām iti jñātvā tad vācyatvam ihocyate //</p>
<h3 id='5,13.2ab'>5,13.2ab <small></small></h3>	<p class='l'>tatsadbhāvaprasiddhyartham atra tāvat prayatyate /</p>
<h3 id='5,13.2cd'>5,13.2cd <small></small></h3>	<p class='l'>vācyatve vakṣyate yuktir vyaktyā saha balābale //</p>
<h3 id='5,13.3ab'>5,13.3ab <small></small></h3>	<p class='l'>jātim evākṛtiṃ prāhur vyaktir ākriyate yayā /</p>
<h3 id='5,13.3cd'>5,13.3cd <small></small></h3>	<p class='l'>sāmānyaṃ tac ca piṇḍānām ekabuddhinibandhanam //</p>
<h3 id='5,13.4ab'>5,13.4ab <small>(<a href='docExplore?doc_id=ŚV_5,13.4ab_5,13.7ab'>ŚV_5,13.4ab_5,13.7ab</a>)</small></h3>	<p class='l'>tannimittaṃ ca yatkiñcit sāmānyaṃ śabdagocaram /</p>
<h3 id='5,13.4cd'>5,13.4cd <small></small></h3>	<p class='l'>sarva evecchatīty evam avirodho 'tra vādinām //</p>
<h3 id='5,13.5ab'>5,13.5ab <small></small></h3>	<p class='l'>sarvavastuṣu buddhiś ca vyāvṛttyanugamātmikā /</p>
<h3 id='5,13.5cd'>5,13.5cd <small></small></h3>	<p class='l'>jāyate dvyātmatvena vinā sā ca na siddhyati //</p>
<h3 id='5,13.6ab'>5,13.6ab <small></small></h3>	<p class='l'>viśeṣamātra iṣṭe ca na sāmānyamatir bhavet /</p>
<h3 id='5,13.6cd'>5,13.6cd <small></small></h3>	<p class='l'>sāmānyamātrabodhe tu nirnimittā viśeṣadhīḥ //</p>
<h3 id='5,13.7ab'>5,13.7ab <small></small></h3>	<p class='l'>na cāpy anyatarā bhrāntir upacāreṇa ceṣyate /</p>
<h3 id='5,13.7cd'>5,13.7cd <small>(<a href='docExplore?doc_id=ŚV_5,13.7cd_5,13.10ab'>ŚV_5,13.7cd_5,13.10ab</a>)</small></h3>	<p class='l'>dṛḍhatvāt sarvadā buddher bhrāntis tadbhrāntivādinām //</p>
<h3 id='5,13.8ab'>5,13.8ab <small></small></h3>	<p class='l'>mukhyayoś cāpy adṛṣṭatvān nopacāreṇa kalpanā /</p>
<h3 id='5,13.8cd'>5,13.8cd <small></small></h3>	<p class='l'>bāhyārthaviṣayatvaṃ ca buddhīnāṃ pratipāditam //</p>
<h3 id='5,13.9ab'>5,13.9ab <small></small></h3>	<p class='l'>anyonyāpekṣitā nityaṃ syāt sāmānyaviśeṣayoḥ /</p>
<h3 id='5,13.9cd'>5,13.9cd <small></small></h3>	<p class='l'>viśeṣāṇāṃ ca sāmānyaṃ te ca tasya bhavanti hi //</p>
<h3 id='5,13.10ab'>5,13.10ab <small></small></h3>	<p class='l'>nirviśeṣaṃ na sāmānyaṃ bhavec chaśaviṣāṇavat /</p>
<h3 id='5,13.10cd'>5,13.10cd <small>(<a href='docExplore?doc_id=ŚV_5,13.10cd_5,13.13cd'>ŚV_5,13.10cd_5,13.13cd</a>)</small></h3>	<p class='l'>sāmānyarahitatvāc ca viśeṣās tadvad eva hi //</p>
<h3 id='5,13.11ab'>5,13.11ab <small></small></h3>	<p class='l'>tadanātmakarūpeṇa hetū vācyāvimau punaḥ /</p>
<h3 id='5,13.11cd'>5,13.11cd <small></small></h3>	<p class='l'>tena tātyantabhedo 'pi syāt sāmānyaviśeṣayoḥ //</p>
<h3 id='5,13.12ab'>5,13.12ab <small></small></h3>	<p class='l'>sāmānyabuddhiśaktitvaṃ viśeṣeṣv eva yo vadet /</p>
<h3 id='5,13.12cd'>5,13.12cd <small></small></h3>	<p class='l'>vinā vastvantarāt, tena vācyā śaktis tu kīdṛśī //</p>
<h3 id='5,13.13ab'>5,13.13ab <small></small></h3>	<p class='l'>grāhyā kiṃ vāpy asambodhā bhinnaikā vā tathaiva ca /</p>
<h3 id='5,13.13cd'>5,13.13cd <small></small></h3>	<p class='l'>gṛhyate yadi saikā ca jātir evānyaśabdikā //</p>
<h3 id='5,13.14ab'>5,13.14ab <small>(<a href='docExplore?doc_id=ŚV_5,13.14ab_5,13.16cd'>ŚV_5,13.14ab_5,13.16cd</a>)</small></h3>	<p class='l'>bhaven nirviṣayā buddhir yadi śaktir na gṛhyate /</p>
<h3 id='5,13.14cd'>5,13.14cd <small></small></h3>	<p class='l'>na hi sadbhāvamātreṇa viśayaḥ kaś cid iṣyate //</p>
<h3 id='5,13.15ab'>5,13.15ab <small></small></h3>	<p class='l'>parasparavibhinnatvād viśeṣā naikabuddhibhiḥ /</p>
<h3 id='5,13.15cd'>5,13.15cd <small></small></h3>	<p class='l'>gṛhyante viṣayāsattvāc chaktiś caiṣāṃ na vidyate //</p>
<h3 id='5,13.16ab'>5,13.16ab <small></small></h3>	<p class='l'>bhinnatve vāpi śaktīnām ekabuddhir na labhyate /</p>
<h3 id='5,13.16cd'>5,13.16cd <small></small></h3>	<p class='l'>viśeṣaśaktyabhede ca tāvanmātramatir bhavet //</p>
<h3 id='5,13.17ab'>5,13.17ab <small>(<a href='docExplore?doc_id=ŚV_5,13.17ab_5,13.19cd'>ŚV_5,13.17ab_5,13.19cd</a>)</small></h3>	<p class='l'>bhinnā viśeṣaśaktibhyaḥ sarvatrānugatāpi ca /</p>
<h3 id='5,13.17cd'>5,13.17cd <small></small></h3>	<p class='l'>pratyekaṃ samavetā ca tasmāj jātir apīṣyatām //</p>
<h3 id='5,13.18ab'>5,13.18ab <small></small></h3>	<p class='l'>tenātmadharmo bhedānām ekadhīviṣayo 'sti naḥ /</p>
<h3 id='5,13.18cd'>5,13.18cd <small></small></h3>	<p class='l'>sāmānyam ākṛtir jātiḥ śaktir vā so 'bhidhīyatām //</p>
<h3 id='5,13.19ab'>5,13.19ab <small></small></h3>	<p class='l'>nanu bhinne 'pi sattādau sāmānyam iti jāyate /</p>
<h3 id='5,13.19cd'>5,13.19cd <small></small></h3>	<p class='l'>buddhir vināpi sāmānyād anyasmāt sā kathaṃ bhavet //</p>
<h3 id='5,13.20ab'>5,13.20ab <small>(<a href='docExplore?doc_id=ŚV_5,13.20ab_5,13.22cd'>ŚV_5,13.20ab_5,13.22cd</a>)</small></h3>	<p class='l'>vanopanyāsatulyo 'yam upanyāsaḥ kṛtas tvayā /</p>
<h3 id='5,13.20cd'>5,13.20cd <small></small></h3>	<p class='l'>bhrāntitvena hi naitasyā bhrāntir gotvādidhīr api //</p>
<h3 id='5,13.21ab'>5,13.21ab <small></small></h3>	<p class='l'>śabdāt pūrvaṃ hi sarveṣu gavādāv iva naikadhīḥ /</p>
<h3 id='5,13.21cd'>5,13.21cd <small></small></h3>	<p class='l'>vastutvaṃ cātra sāmānyaṃ dharmaṃ ke cit pracakṣate //</p>
<h3 id='5,13.22ab'>5,13.22ab <small></small></h3>	<p class='l'>evaṃ tu kalpyamāne syāt sāmānyānām anantatā /</p>
<h3 id='5,13.22cd'>5,13.22cd <small></small></h3>	<p class='l'>punas tena sahānyeṣu sāmānyamatir asti hi //</p>
<h3 id='5,13.23ab'>5,13.23ab <small>(<a href='docExplore?doc_id=ŚV_5,13.23ab_5,13.25cd'>ŚV_5,13.23ab_5,13.25cd</a>)</small></h3>	<p class='l'>viśeṣeṣv api vastutvāt sāmānyam iti dhīr bhavet /</p>
<h3 id='5,13.23cd'>5,13.23cd <small></small></h3>	<p class='l'>sattādiṣv iva, ttenaitat sāmānyaṃ nopapadyate //</p>
<h3 id='5,13.24ab'>5,13.24ab <small></small></h3>	<p class='l'>tasmād ekasya bhinneṣu yā vṛttis tannibandhanaḥ /</p>
<h3 id='5,13.24cd'>5,13.24cd <small></small></h3>	<p class='l'>sāmānyaśabdaḥ sattādāv ekadhīkaraṇena vā //</p>
<h3 id='5,13.25ab'>5,13.25ab <small></small></h3>	<p class='l'>piṇḍeṣv eva ca sāmānyam, nāntarā gṛhyate yataḥ /</p>
<h3 id='5,13.25cd'>5,13.25cd <small></small></h3>	<p class='l'>na hy ākāśavadicchanti sāmānyaṃ nāma kiñ cana //</p>
<h3 id='5,13.26ab'>5,13.26ab <small>(<a href='docExplore?doc_id=ŚV_5,13.26ab_5,13.28cd'>ŚV_5,13.26ab_5,13.28cd</a>)</small></h3>	<p class='l'>yad vā sarvagatatve 'pi vyaktiḥ śaktyanurodhataḥ /</p>
<h3 id='5,13.26cd'>5,13.26cd <small></small></h3>	<p class='l'>śaktiḥ kāryānumeyā hi vyaktidarśanahetukā //</p>
<h3 id='5,13.27ab'>5,13.27ab <small></small></h3>	<p class='l'>tena yatraiva dṛśyeta vyaktiḥ śaktaṃ tad eva tu /</p>
<h3 id='5,13.27cd'>5,13.27cd <small></small></h3>	<p class='l'>tenaiva ca na sarvāsu vyaktiṣv etat pratīyate //</p>
<h3 id='5,13.28ab'>5,13.28ab <small></small></h3>	<p class='l'>bhinnatve 'pi hi kāsāñ cic chaktiḥ kāś cid aśaktikāḥ /</p>
<h3 id='5,13.28cd'>5,13.28cd <small></small></h3>	<p class='l'>na ca paryanuyogo 'sti vastuśakteḥ kadā cana //</p>
<h3 id='5,13.29ab'>5,13.29ab <small>(<a href='docExplore?doc_id=ŚV_5,13.29ab_5,13.31cd'>ŚV_5,13.29ab_5,13.31cd</a>)</small></h3>	<p class='l'>vahnir dahati nākāśaṃ ko 'tra paryanuyujyatām /</p>
<h3 id='5,13.29cd'>5,13.29cd <small></small></h3>	<p class='l'>na cānyā mṛgyate yuktir yathā sandṛśyate tathā //</p>
<h3 id='5,13.30ab'>5,13.30ab <small></small></h3>	<p class='l'>na hi yuktyantaraṃ nāstīty etaj jñānam anarthakam /</p>
<h3 id='5,13.30cd'>5,13.30cd <small></small></h3>	<p class='l'>dharmaś cāvyabhicāryasya na mṛgya upalakṣaṇe //</p>
<h3 id='5,13.31ab'>5,13.31ab <small></small></h3>	<p class='l'>nānumānāvagamyaṃ tat, pratyakṣe lakṣaṇena kim /</p>
<h3 id='5,13.31cd'>5,13.31cd <small></small></h3>	<p class='l'>svābhāvikaś ca sambandho jātivyaktyor na hetumān //</p>
<h3 id='5,13.32ab'>5,13.32ab <small>(<a href='docExplore?doc_id=ŚV_5,13.32ab_5,13.34cd'>ŚV_5,13.32ab_5,13.34cd</a>)</small></h3>	<p class='l'>tenaitasya prasiddhyarthaṃ nānyat sāmānyam iṣyate /</p>
<h3 id='5,13.32cd'>5,13.32cd <small></small></h3>	<p class='l'>śaktisiddhivadetasya svabhāvo 'tra na vāryate //</p>
<h3 id='5,13.33ab'>5,13.33ab <small></small></h3>	<p class='l'>yad vā naimittikatve 'pi tāvanmātrapratīkṣaṇāt /</p>
<h3 id='5,13.33cd'>5,13.33cd <small></small></h3>	<p class='l'>viśeṣeṣv eva labdheṣu keṣu cin nānyavāñchanam //</p>
<h3 id='5,13.34ab'>5,13.34ab <small></small></h3>	<p class='l'>na vyañjantyapare kasmād, yatas teṣu na dṛśyate /</p>
<h3 id='5,13.34cd'>5,13.34cd <small></small></h3>	<p class='l'>tebhyo 'pi na nivṛttyarthaṃ mṛgyo hetuḥ svabhāvataḥ //</p>
<h3 id='5,13.35ab'>5,13.35ab <small>(<a href='docExplore?doc_id=ŚV_5,13.35ab_5,13.37cd'>ŚV_5,13.35ab_5,13.37cd</a>)</small></h3>	<p class='l'>sāmānyaṃ nānyadiṣṭaṃ cet tasya vṛtter niyāmakam /</p>
<h3 id='5,13.35cd'>5,13.35cd <small></small></h3>	<p class='l'>gotvenāpi vinā kasmād gobuddhir na niyamyate //</p>
<h3 id='5,13.36ab'>5,13.36ab <small></small></h3>	<p class='l'>yathā tulye 'pi bhinnatve keṣu cid vṛttyapekṣitā /</p>
<h3 id='5,13.36cd'>5,13.36cd <small></small></h3>	<p class='l'>gotvāder animitte 'pi tathā buddhir bhaviṣyati //</p>
<h3 id='5,13.37ab'>5,13.37ab <small></small></h3>	<p class='l'>viṣayeṇa hi buddhīnāṃ vinā notpattir iṣyate /</p>
<h3 id='5,13.37cd'>5,13.37cd <small></small></h3>	<p class='l'>viśeṣād anyad icchanti sāmānyaṃ tena tad dhruvam //</p>
<h3 id='5,13.38ab'>5,13.38ab <small>(<a href='docExplore?doc_id=ŚV_5,13.38ab_5,13.41ab'>ŚV_5,13.38ab_5,13.41ab</a>)</small></h3>	<p class='l'>tā hi tena vinotpannā mithyāḥ syur viṣayād ṛte /</p>
<h3 id='5,13.38cd'>5,13.38cd <small></small></h3>	<p class='l'>na tv anyena vinā vṛttiḥ sāmānyasyeha duṣyati //</p>
<h3 id='5,13.39ab'>5,13.39ab <small></small></h3>	<p class='l'>aniṣyamāṇe sāmānye vṛttiḥ śabdānumānayoḥ /</p>
<h3 id='5,13.39cd'>5,13.39cd <small></small></h3>	<p class='l'>naiva syāt, na hi sambandho bhedair ānantyato bhavet //</p>
<h3 id='5,13.40ab'>5,13.40ab <small></small></h3>	<p class='l'>anubhūtatayā vāsau puruṣasyopayujyate /</p>
<h3 id='5,13.40cd'>5,13.40cd <small></small></h3>	<p class='l'>jātivyaktyos tu sambandhe nānubhūtyā prayojanam //</p>
<h3 id='5,13.41ab'>5,13.41ab <small></small></h3>	<p class='l'>siddhe viṣayarūpe ca gotvādāv indriyaiḥ punaḥ /</p>
<h3 id='5,13.41cd'>5,13.41cd <small>(<a href='docExplore?doc_id=ŚV_5,13.41cd_5,13.44ab'>ŚV_5,13.41cd_5,13.44ab</a>)</small></h3>	<p class='l'>arthāpattyupalabdhā syāc chaktir ekā niyāmikā //</p>
<h3 id='5,13.42ab'>5,13.42ab <small></small></h3>	<p class='l'>na cātmahetum evāsau siddhaṃ bādhitum arhati /</p>
<h3 id='5,13.42cd'>5,13.42cd <small></small></h3>	<p class='l'>śaktiś ca naitayā buddhyā, nendriyaiḥ sā hi gṛhyate //</p>
<h3 id='5,13.43ab'>5,13.43ab <small></small></h3>	<p class='l'>sāmānyāntarayogānām aniṣṭhā yā ca varṇyate /</p>
<h3 id='5,13.43cd'>5,13.43cd <small></small></h3>	<p class='l'>tayā sāmānyanāśaḥ syāt sa ca dṛṣṭena bādhyate //</p>
<h3 id='5,13.44ab'>5,13.44ab <small></small></h3>	<p class='l'>sambandhas tasya hetur vā tadgrahe na ca kāraṇam /</p>
<h3 id='5,13.44cd'>5,13.44cd <small>(<a href='docExplore?doc_id=ŚV_5,13.44cd_5,13.47ab'>ŚV_5,13.44cd_5,13.47ab</a>)</small></h3>	<p class='l'>svarūpato gṛhīte 'rthe paścād etad vikalpyate //</p>
<h3 id='5,13.45ab'>5,13.45ab <small></small></h3>	<p class='l'>sāsnādyekārthasambandhi gotvam ity upalakṣaṇam /</p>
<h3 id='5,13.45cd'>5,13.45cd <small></small></h3>	<p class='l'>na ca svasamavāyy eva kevalaṃ cihnam iṣyate //</p>
<h3 id='5,13.46ab'>5,13.46ab <small></small></h3>	<p class='l'>sāsnādibhyas tu piṇḍasya bhedo nātyantato yadā /</p>
<h3 id='5,13.46cd'>5,13.46cd <small></small></h3>	<p class='l'>sāmānyasya ca piṇḍebhyas tadā syād etad uttaram //</p>
<h3 id='5,13.47ab'>5,13.47ab <small></small></h3>	<p class='l'>kasmāt sāsnādimatsv eva gotvaṃ yasmāt tadātmakam /</p>
<h3 id='5,13.47cd'>5,13.47cd <small>(<a href='docExplore?doc_id=ŚV_5,13.47cd_5,13.50ab'>ŚV_5,13.47cd_5,13.50ab</a>)</small></h3>	<p class='l'>tādātmyam asya kasmāc cet svabhāvād iti gamyatām //</p>
<h3 id='5,13.48ab'>5,13.48ab <small></small></h3>	<p class='l'>upalabdhyanusāreṇa vyavasthāsiddhir īdṛśī /</p>
<h3 id='5,13.48cd'>5,13.48cd <small></small></h3>	<p class='l'>svato gotvādibhedas tu na tu vyañjakabhedataḥ //</p>
<h3 id='5,13.49ab'>5,13.49ab <small></small></h3>	<p class='l'>sā bhūd drutādivanmithyā, nyañjakasya tu kiṃkṛtaḥ /</p>
<h3 id='5,13.49cd'>5,13.49cd <small></small></h3>	<p class='l'>bhedo hastyādipiṇḍebhyaḥ, svataś cet, iha tatsamam //</p>
<h3 id='5,13.50ab'>5,13.50ab <small></small></h3>	<p class='l'>vyaṅgyajātiviśeṣāc cet, prāptam anyonyasaṃśrayam /</p>
<h3 id='5,13.50cd'>5,13.50cd <small>(<a href='docExplore?doc_id=ŚV_5,13.50cd_5,13.53ab'>ŚV_5,13.50cd_5,13.53ab</a>)</small></h3>	<p class='l'>tasmāt svābhāviko bhedo jātivyaktyoḥ pratīyate //</p>
<h3 id='5,13.51ab'>5,13.51ab <small></small></h3>	<p class='l'>anekānanyavṛttittvān na sāmānyaviśeṣayoḥ /</p>
<h3 id='5,13.51cd'>5,13.51cd <small></small></h3>	<p class='l'>ekavastvātmatā yuktā varaṃ tenaupacārikam //</p>
<h3 id='5,13.52ab'>5,13.52ab <small></small></h3>	<p class='l'>bhinnebhyaś cāpy abhinnatvād bhedas tat svātmavad bhavet /</p>
<h3 id='5,13.52cd'>5,13.52cd <small></small></h3>	<p class='l'>ekasmād vāpy abhinnatvād vyaktyekatvaṃ pratīyate //</p>
<h3 id='5,13.53ab'>5,13.53ab <small></small></h3>	<p class='l'>ekānekatvam ekasya tathānyānanyatā katham /</p>
<h3 id='5,13.53cd'>5,13.53cd <small>(<a href='docExplore?doc_id=ŚV_5,13.53cd_5,13.56cd'>ŚV_5,13.53cd_5,13.56cd</a>)</small></h3>	<p class='l'>tat sāmānyaṃ viśeṣaś cety evamādi ca duṣkaram //</p>
<h3 id='5,13.54ab'>5,13.54ab <small></small></h3>	<p class='l'>virodhas tāvad ekāntād vaktum atra na yujyate /</p>
<h3 id='5,13.54cd'>5,13.54cd <small></small></h3>	<p class='l'>sāmānyānanyavijñāte viśeṣe naikavṛttitā //</p>
<h3 id='5,13.55ab'>5,13.55ab <small></small></h3>	<p class='l'>sāmānyānanyavṛttitvaṃ viśeṣātmaikabhāvataḥ /</p>
<h3 id='5,13.55cd'>5,13.55cd <small></small></h3>	<p class='l'>evañ ca parihartavyā bhinnābhinnatvakalpanā //</p>
<h3 id='5,13.56ab'>5,13.56ab <small></small></h3>	<p class='l'>kena cid dhy ātmanaikatvaṃ nānātvaṃ cāsya kena cit /</p>
<h3 id='5,13.56cd'>5,13.56cd <small></small></h3>	<p class='l'>sāmānyasya tu yo bhedaṃ brūte tasya viśeṣataḥ //</p>
<h3 id='5,13.57ab'>5,13.57ab <small>(<a href='docExplore?doc_id=ŚV_5,13.57ab_5,13.59cd'>ŚV_5,13.57ab_5,13.59cd</a>)</small></h3>	<p class='l'>darśayitvābhyupetavyam, viśeṣaikyaṃ ca jātitaḥ /</p>
<h3 id='5,13.57cd'>5,13.57cd <small></small></h3>	<p class='l'>yathā kalmāṣavarṇasya yatheṣṭaṃ varṇanigrahaḥ //</p>
<h3 id='5,13.58ab'>5,13.58ab <small></small></h3>	<p class='l'>citratvād vastuno 'py evaṃ bhedābhedāvadhāraṇam /</p>
<h3 id='5,13.58cd'>5,13.58cd <small></small></h3>	<p class='l'>sāmānyāṃśe tu niṣkṛṣya bhedo yena prasādhyate //</p>
<h3 id='5,13.59ab'>5,13.59ab <small></small></h3>	<p class='l'>tasya hetor asiddhatvaṃ siddhaś cet siddhasādhanam /</p>
<h3 id='5,13.59cd'>5,13.59cd <small></small></h3>	<p class='l'>bhedebhyo 'nanyarūpeṇa sāmānyaṃ gṛhyate yadā //</p>
<h3 id='5,13.60ab'>5,13.60ab <small>(<a href='docExplore?doc_id=ŚV_5,13.60ab_5,13.63ab'>ŚV_5,13.60ab_5,13.63ab</a>)</small></h3>	<p class='l'>tadāviśeṣamātreṇa vastu pratyavabhāsate /</p>
<h3 id='5,13.60cd'>5,13.60cd <small></small></h3>	<p class='l'>tadudbhūtyā ca sāmānyaṃ tadbhāvānuguṇaṃ sthitam //</p>
<h3 id='5,13.61ab'>5,13.61ab <small></small></h3>	<p class='l'>sad apy agrāhyarūpatvād asadvat pratibhāti naḥ /</p>
<h3 id='5,13.61cd'>5,13.61cd <small></small></h3>	<p class='l'>viśeṣān api sāmānyād yadā bhedena buddhyate //</p>
<h3 id='5,13.62ab'>5,13.62ab <small></small></h3>	<p class='l'>tadā sāmānyamātratvam evam eva pratīyate /</p>
<h3 id='5,13.62cd'>5,13.62cd <small></small></h3>	<p class='l'>yadā tu śabalaṃ vastu yugapat pratipadyate //</p>
<h3 id='5,13.63ab'>5,13.63ab <small></small></h3>	<p class='l'>tadānyān anyabhedādi sarvam eva pralīyate /</p>
<h3 id='5,13.63cd'>5,13.63cd <small>(<a href='docExplore?doc_id=ŚV_5,13.63cd_5,13.66ab'>ŚV_5,13.63cd_5,13.66ab</a>)</small></h3>	<p class='l'>na ca tat tādṛśaṃ kaś cic chabdaḥ śaknoti bhāṣitum //</p>
<h3 id='5,13.64ab'>5,13.64ab <small></small></h3>	<p class='l'>sāmānyāṃśān apoddhṛtya padaṃ sarvaṃ pravarttate /</p>
<h3 id='5,13.64cd'>5,13.64cd <small></small></h3>	<p class='l'>samastavastvapekṣāṃ ca padārthānām apoddhṛtim //</p>
<h3 id='5,13.65ab'>5,13.65ab <small></small></h3>	<p class='l'>ke cid āhur asadrūpam, aṃśatvaṃ tu na vāryate /</p>
<h3 id='5,13.65cd'>5,13.65cd <small></small></h3>	<p class='l'>sārūpyam eva sāmānyaṃ piṇḍānāṃ yena kalpyate //</p>
<h3 id='5,13.66ab'>5,13.66ab <small></small></h3>	<p class='l'>tena sārūpyaśabdena kiṃ punaḥ pratipadyate /</p>
<h3 id='5,13.66cd'>5,13.66cd <small>(<a href='docExplore?doc_id=ŚV_5,13.66cd_5,13.69cd'>ŚV_5,13.66cd_5,13.69cd</a>)</small></h3>	<p class='l'>samānarūpabhāvaś cej jātiḥ sāsmābhir iṣyate //</p>
<h3 id='5,13.67ab'>5,13.67ab <small></small></h3>	<p class='l'>sādṛśyam atha sārūpyaṃ kasya keneti kathyatām /</p>
<h3 id='5,13.67cd'>5,13.67cd <small></small></h3>	<p class='l'>na tāvacchālaleyena bāhuleyādayaḥ samāḥ //</p>
<h3 id='5,13.68ab'>5,13.68ab <small></small></h3>	<p class='l'>viśeṣarūpataḥ, ye 'pi tatsaṃsthānādibhiḥ samāḥ /</p>
<h3 id='5,13.68cd'>5,13.68cd <small></small></h3>	<p class='l'>śābaleya iveti syāt tatra buddhir na gaur iva //</p>
<h3 id='5,13.69ab'>5,13.69ab <small></small></h3>	<p class='l'>śābaleyo 'yam iti vā bhrāntyā gaur iti nāsti dhīḥ /</p>
<h3 id='5,13.69cd'>5,13.69cd <small></small></h3>	<p class='l'>śābaleyasvarūpaṃ ca na gaur ity avatiṣṭhate //</p>
<h3 id='5,13.70ab'>5,13.70ab <small>(<a href='docExplore?doc_id=ŚV_5,13.70ab_5,13.72cd'>ŚV_5,13.70ab_5,13.72cd</a>)</small></h3>	<p class='l'>tadanyeṣu hi gobuddhir na syāt susadṛśeṣv api /</p>
<h3 id='5,13.70cd'>5,13.70cd <small></small></h3>	<p class='l'>dṛśyate sā na cānyatra gorūpaṃ tatra vidyate //</p>
<h3 id='5,13.71ab'>5,13.71ab <small></small></h3>	<p class='l'>na cānyo gauḥ prasiddho 'sti tatsādṛśyena dhīr bhāvet /</p>
<h3 id='5,13.71cd'>5,13.71cd <small></small></h3>	<p class='l'>na cāpi sa iti jñānaṃ sadṛśeṣv asti sarvadā //</p>
<h3 id='5,13.72ab'>5,13.72ab <small></small></h3>	<p class='l'>sarvapuṃsām ato bhrāntir naiṣā bādhakavarjanāt /</p>
<h3 id='5,13.72cd'>5,13.72cd <small></small></h3>	<p class='l'>sarvajñānāni mithyā ca prasajyante 'tra kalpane //</p>
<h3 id='5,13.73ab'>5,13.73ab <small>(<a href='docExplore?doc_id=ŚV_5,13.73ab_5,13.76ef'>ŚV_5,13.73ab_5,13.76ef</a>)</small></h3>	<p class='l'>viśeṣagrahaṇābhāvād eva gauḥ kaś ca kathyatām /</p>
<h3 id='5,13.73cd'>5,13.73cd <small></small></h3>	<p class='l'>babhūva yady asau pūrvam asmadādes tadagrahāt //</p>
<h3 id='5,13.74ab'>5,13.74ab <small></small></h3>	<p class='l'>sādṛśyāvadhṛtir nāstīty ato godhīr na labhyate /</p>
<h3 id='5,13.74cd'>5,13.74cd <small></small></h3>	<p class='l'>na cāvayavasāmānyair vinā sādṛśyakalpanā //</p>
<h3 id='5,13.75ab'>5,13.75ab <small></small></h3>	<p class='l'>sāmānyapratyayotpādo na viśeṣeṣu jāyate /</p>
<h3 id='5,13.75cd'>5,13.75cd <small></small></h3>	<p class='l'>vyaktitaś cātireko 'sya syān na veti vicārite //</p>
<h3 id='5,13.76ab'>5,13.76ab <small></small></h3>	<p class='l'>sāmānyam eva sādṛśyaṃ bhaved vā vyaktimātrakam /</p>
<h3 id='5,13.76cd'>5,13.76cd <small></small></h3>	<p class='l'>tena nātyantabhinno 'rthaḥ sārūpyam iti varṇitam /</p>
<h3 id='5,13.76ef'>5,13.76ef <small></small></h3>	<p class='l'>granthe vindhyanivāsena bhrānteḥ sādṛśyam ucyate //</p>
<h2 id='5,14'>5,14</h2>
<p>&lt;apohavāda (APV)&gt;</p>
<h3 id='5,14.1ab'>5,14.1ab <small>(<a href='docExplore?doc_id=ŚV_5,14.1ab_5,14.4ab'>ŚV_5,14.1ab_5,14.4ab</a>)</small></h3>	<p class='l'>agonivṛttiḥ sāmānyaṃ vācyaṃ yaiḥ parikalpitam /</p>
<h3 id='5,14.1cd'>5,14.1cd <small></small></h3>	<p class='l'>gotvaṃ vastv eva tair uktam ago 'pohagirā sphuṭam //</p>
<h3 id='5,14.2ab'>5,14.2ab <small></small></h3>	<p class='l'>bhāvāntaram abhāvo hi purastāt pratipāditaḥ /</p>
<h3 id='5,14.2cd'>5,14.2cd <small></small></h3>	<p class='l'>tatrāśvādinivṛttyātmā bhāvaḥ ka iti kathyatām //</p>
<h3 id='5,14.3ab'>5,14.3ab <small></small></h3>	<p class='l'>neṣṭo 'sādhāraṇas tāvad viṣayo nirvikalpanāt /</p>
<h3 id='5,14.3cd'>5,14.3cd <small></small></h3>	<p class='l'>tathā ca śābaleyādeḥ, asāmānyaprasaṅgataḥ //</p>
<h3 id='5,14.4ab'>5,14.4ab <small></small></h3>	<p class='l'>śābaleyādirūpaṃ hi na sāmānyaṃ parasparam /</p>
<h3 id='5,14.4cd'>5,14.4cd <small>(<a href='docExplore?doc_id=ŚV_5,14.4cd_5,14.7cd'>ŚV_5,14.4cd_5,14.7cd</a>)</small></h3>	<p class='l'>na vaikamitareṣāṃ vastatrānantārthatā bhavet //</p>
<h3 id='5,14.5ab'>5,14.5ab <small></small></h3>	<p class='l'>na ca sākṣād viśeṣasya te 'pohyā iti yuktimat /</p>
<h3 id='5,14.5cd'>5,14.5cd <small></small></h3>	<p class='l'>na śābaleyavijñānam agovyāvṛttibandhanam //</p>
<h3 id='5,14.6ab'>5,14.6ab <small></small></h3>	<p class='l'>nivṛttyā bāhuleyādes tadvijñānaṃ pravartate /</p>
<h3 id='5,14.6cd'>5,14.6cd <small></small></h3>	<p class='l'>kuryād agonivṛttiṃ cen nāpohetātmavad dhi tān //</p>
<h3 id='5,14.7ab'>5,14.7ab <small></small></h3>	<p class='l'>tenāṃśenānapohaś ca svarūpeṇāpy apohanam /</p>
<h3 id='5,14.7cd'>5,14.7cd <small></small></h3>	<p class='l'>kalpyate ced virodhaḥ syāt samamākṣepavāraṇe //</p>
<h3 id='5,14.8ab'>5,14.8ab <small>(<a href='docExplore?doc_id=ŚV_5,14.8ab_5,14.10cd'>ŚV_5,14.8ab_5,14.10cd</a>)</small></h3>	<p class='l'>tasmāt prātyātmikai rūpair ago 'poho na yujyate /</p>
<h3 id='5,14.8cd'>5,14.8cd <small></small></h3>	<p class='l'>samudāye 'pi naiteṣām agovyāvṛttisambhavaḥ //</p>
<h3 id='5,14.9ab'>5,14.9ab <small></small></h3>	<p class='l'>sarvopalabdhau tadbuddhir vyāsajyaivaṃ pravartate /</p>
<h3 id='5,14.9cd'>5,14.9cd <small></small></h3>	<p class='l'>na pratyekaṃ bhaved eṣā, na samasteṣv aśaktitaḥ //</p>
<h3 id='5,14.10ab'>5,14.10ab <small></small></h3>	<p class='l'>tasmāt sarveṣu yad rūpaṃ pratyekaṃ pariniṣṭhitam /</p>
<h3 id='5,14.10cd'>5,14.10cd <small></small></h3>	<p class='l'>gobuddhis tannimittā syād gotvād anyac ca nāsti tat //</p>
<h3 id='5,14.11ab'>5,14.11ab <small>(<a href='docExplore?doc_id=ŚV_5,14.11ab_5,14.14ab'>ŚV_5,14.11ab_5,14.14ab</a>)</small></h3>	<p class='l'>nanu ca prāgabhāvādau sāmānyaṃ vastu neṣyate /</p>
<h3 id='5,14.11cd'>5,14.11cd <small></small></h3>	<p class='l'>sattaiva hy atra sāmānyam anutpattyādirūṣitā //</p>
<h3 id='5,14.12ab'>5,14.12ab <small></small></h3>	<p class='l'>tām utpattyādyanusyūtāṃ satteti pratijānate /</p>
<h3 id='5,14.12cd'>5,14.12cd <small></small></h3>	<p class='l'>anyāpohānuviddhā tu saivābhāvaḥ pratīyate //</p>
<h3 id='5,14.13ab'>5,14.13ab <small></small></h3>	<p class='l'>anityatvaṃ vināśākhyakriyāsāmānyam ucyate /</p>
<h3 id='5,14.13cd'>5,14.13cd <small></small></h3>	<p class='l'>abrāhmaṇatvaṃ kin tu syād bhinneṣu kṣattriyādiṣu //</p>
<h3 id='5,14.14ab'>5,14.14ab <small></small></h3>	<p class='l'>puruṣatvaṃ catuḥsaṃstham, viśeṣeṣu ca nāstidhīḥ /</p>
<h3 id='5,14.14cd'>5,14.14cd <small>(<a href='docExplore?doc_id=ŚV_5,14.14cd_5,14.17ab'>ŚV_5,14.14cd_5,14.17ab</a>)</small></h3>	<p class='l'>sāmānyapratyayaś caiṣu pratyekam upajāyate //</p>
<h3 id='5,14.15ab'>5,14.15ab <small></small></h3>	<p class='l'>tenātra brāhmaṇābhāvaḥ sāmānyaṃ syād avastu tat /</p>
<h3 id='5,14.15cd'>5,14.15cd <small></small></h3>	<p class='l'>gotvādāv api tenaiva sāmānyapratyayo bhavet //</p>
<h3 id='5,14.16ab'>5,14.16ab <small></small></h3>	<p class='l'>kaiś cit tv atraikaśabdatvam akṣādāv iva kalpitam /</p>
<h3 id='5,14.16cd'>5,14.16cd <small></small></h3>	<p class='l'>jātitrayasya, naivaṃ tu sambhavatyaghaṭādiṣu //</p>
<h3 id='5,14.17ab'>5,14.17ab <small></small></h3>	<p class='l'>nātra hy anantake bhede sādhāraṇyaṃ nirūpyate /</p>
<h3 id='5,14.17cd'>5,14.17cd <small>(<a href='docExplore?doc_id=ŚV_5,14.17cd_5,14.20ab'>ŚV_5,14.17cd_5,14.20ab</a>)</small></h3>	<p class='l'>tasmāt kriyāguṇāḥ ke cid dhetavo 'nanyavartinaḥ //</p>
<h3 id='5,14.18ab'>5,14.18ab <small></small></h3>	<p class='l'>puruṣatvaṃ nañā caitad brāhmaṇebhyo nivartitam /</p>
<h3 id='5,14.18cd'>5,14.18cd <small></small></h3>	<p class='l'>cāturvarṇyaprasaktaṃ sad gamyate 'rthādibhir yathā //</p>
<h3 id='5,14.19ab'>5,14.19ab <small></small></h3>	<p class='l'>yady apy avāntarā nāsti triṣu jātir vyavasthitā /</p>
<h3 id='5,14.19cd'>5,14.19cd <small></small></h3>	<p class='l'>nañsāmārthyān naratvaṃ tu tryādhāraṃ sampratīyate //</p>
<h3 id='5,14.20ab'>5,14.20ab <small></small></h3>	<p class='l'>śabdasāmarthyabhedena varṇeṣu matibhinnatā /</p>
<h3 id='5,14.20cd'>5,14.20cd <small>(<a href='docExplore?doc_id=ŚV_5,14.20cd_5,14.23cd'>ŚV_5,14.20cd_5,14.23cd</a>)</small></h3>	<p class='l'>puṃstve tricaturādhāre paryudāsasvarūpataḥ //</p>
<h3 id='5,14.21ab'>5,14.21ab <small></small></h3>	<p class='l'>dūrāntike kṣaṇe śaktir gṛdhravāyasacakṣuṣoḥ /</p>
<h3 id='5,14.21cd'>5,14.21cd <small></small></h3>	<p class='l'>yathā rūpe tathā puṃstve pumabrāhmaṇaśabdayoḥ //</p>
<h3 id='5,14.22ab'>5,14.22ab <small></small></h3>	<p class='l'>brāhmaṇavyatiriktārthavṛtti puṃstvam itīdṛśam /</p>
<h3 id='5,14.22cd'>5,14.22cd <small></small></h3>	<p class='l'>vākyaṃ yatra pravarteta tatrābrāhmaṇadhīpade //</p>
<h3 id='5,14.23ab'>5,14.23ab <small></small></h3>	<p class='l'>pārthivatvādisāmānyam evam evāghaṭādiṣu /</p>
<h3 id='5,14.23cd'>5,14.23cd <small></small></h3>	<p class='l'>ghaṭatvādivinirmuktaṃ viṣayaḥ sampratīyate //</p>
<h3 id='5,14.24ab'>5,14.24ab <small>(<a href='docExplore?doc_id=ŚV_5,14.24ab_5,14.27ab'>ŚV_5,14.24ab_5,14.27ab</a>)</small></h3>	<p class='l'>asādhāraṇabhāvāc ca nañā śabdo viśeṣitaḥ /</p>
<h3 id='5,14.24cd'>5,14.24cd <small></small></h3>	<p class='l'>tāvanmātreṇa rahite sāmānye vyavatiṣṭhate //</p>
<h3 id='5,14.25ab'>5,14.25ab <small></small></h3>	<p class='l'>viśeṣe pratiṣiddhe hi sāmānyaṃ yadanantaram /</p>
<h3 id='5,14.25cd'>5,14.25cd <small></small></h3>	<p class='l'>sāmānyākāṅkṣiṇaṃ śabdaṃ niruṇad dhi tadātmani //</p>
<h3 id='5,14.26ab'>5,14.26ab <small></small></h3>	<p class='l'>prathamātikrame tasya kāraṇaṃ naiva vidyate /</p>
<h3 id='5,14.26cd'>5,14.26cd <small></small></h3>	<p class='l'>brāhmaṇatvād ato 'petaṃ naratvam avaśiṣyate //</p>
<h3 id='5,14.27ab'>5,14.27ab <small></small></h3>	<p class='l'>vyudasya brāhmaṇatvaṃ ca nañi jāte viśeṣaṇe /</p>
<h3 id='5,14.27cd'>5,14.27cd <small>(<a href='docExplore?doc_id=ŚV_5,14.27cd_5,14.30ab'>ŚV_5,14.27cd_5,14.30ab</a>)</small></h3>	<p class='l'>naratvodasanaṃ yat tu kalpetāśrutam eva tat //</p>
<h3 id='5,14.28ab'>5,14.28ab <small></small></h3>	<p class='l'>tasmād yasyaiva te bhedā niṣiddhyeraṃs tadarthataḥ /</p>
<h3 id='5,14.28cd'>5,14.28cd <small></small></h3>	<p class='l'>bhedāntarasthaṃ sāmānyam, loke 'py evaṃ pratīyate //</p>
<h3 id='5,14.29ab'>5,14.29ab <small></small></h3>	<p class='l'>prasaṅginyāṃ ca tadbuddhau niṣedho 'rthād apīṣyate /</p>
<h3 id='5,14.29cd'>5,14.29cd <small></small></h3>	<p class='l'>tanmātrarahite cārthe sādṛśyāt tanmatir bhavet //</p>
<h3 id='5,14.30ab'>5,14.30ab <small></small></h3>	<p class='l'>sādṛśyam eva vā vācyam iṣṭam abrāhmaṇādiṣu /</p>
<h3 id='5,14.30cd'>5,14.30cd <small>(<a href='docExplore?doc_id=ŚV_5,14.30cd_5,14.33cd'>ŚV_5,14.30cd_5,14.33cd</a>)</small></h3>	<p class='l'>tac cāvayavasāmānyād, vināpy etena lakṣyate //</p>
<h3 id='5,14.31ab'>5,14.31ab <small></small></h3>	<p class='l'>kva cid vināpi sādṛśyāt sāhacaryādihetukā /</p>
<h3 id='5,14.31cd'>5,14.31cd <small></small></h3>	<p class='l'>nañyuktaśabdavṛttiḥ syād yathā vakṣyaty anīkṣaṇe //</p>
<h3 id='5,14.32ab'>5,14.32ab <small></small></h3>	<p class='l'>īkṣaṇavyatiriktā hi kriyā tatrāpy apekṣitā /</p>
<h3 id='5,14.32cd'>5,14.32cd <small></small></h3>	<p class='l'>pratyāsatter na saṅkalpam atikramya pratīyate //</p>
<h3 id='5,14.33ab'>5,14.33ab <small></small></h3>	<p class='l'>nāmadhātvarthayogī ca naiva nañ pratiṣedhakaḥ /</p>
<h3 id='5,14.33cd'>5,14.33cd <small></small></h3>	<p class='l'>vadato 'brāhmaṇādharmāv anyamātravirodhinau //</p>
<h3 id='5,14.34ab'>5,14.34ab <small>(<a href='docExplore?doc_id=ŚV_5,14.34ab_5,14.36cd'>ŚV_5,14.34ab_5,14.36cd</a>)</small></h3>	<p class='l'>yatrāpy ākhyātasambandhāt pratiṣedhaḥ pratīyate /</p>
<h3 id='5,14.34cd'>5,14.34cd <small></small></h3>	<p class='l'>tatraudāsīnyavastv eva pratipattā 'valambate //</p>
<h3 id='5,14.35ab'>5,14.35ab <small></small></h3>	<p class='l'>tasmād vastuny apohāḥ syuḥ, api cāvastukalpane /</p>
<h3 id='5,14.35cd'>5,14.35cd <small></small></h3>	<p class='l'>prāgntyebhyo viśeṣebhyo na kiñ cid vastu labhyate //</p>
<h3 id='5,14.36ab'>5,14.36ab <small></small></h3>	<p class='l'>na cāntyair vyavahāro 'sti, śakyaṃ naiṣāṃ nirūpaṇam /</p>
<h3 id='5,14.36cd'>5,14.36cd <small></small></h3>	<p class='l'>apohaśabdavācyātha śūnyatānyaprakārikā //</p>
<h3 id='5,14.37ab'>5,14.37ab <small>(<a href='docExplore?doc_id=ŚV_5,14.37ab_5,14.39cd'>ŚV_5,14.37ab_5,14.39cd</a>)</small></h3>	<p class='l'>tasyāṃ cāśvādibuddhīnātmāṃśagrahaṇaṃ bhavet /</p>
<h3 id='5,14.37cd'>5,14.37cd <small></small></h3>	<p class='l'>tatrānyāpohavācyatvaṃ mudhaivābhyupagamyate //</p>
<h3 id='5,14.38ab'>5,14.38ab <small></small></h3>	<p class='l'>sāmānyaṃ vasturūpaṃ hi buddhyākāro bhaviṣyati /</p>
<h3 id='5,14.38cd'>5,14.38cd <small></small></h3>	<p class='l'>śabdārtho 'rthānapekṣo hi vṛthāpohaḥ prakalpitaḥ //</p>
<h3 id='5,14.39ab'>5,14.39ab <small></small></h3>	<p class='l'>vasturūpā ca sā buddhiḥ śabdārtheṣūpajāyate /</p>
<h3 id='5,14.39cd'>5,14.39cd <small></small></h3>	<p class='l'>tena vastv eva kalpeta vācyaṃ buddhyanapohakam //</p>
<h3 id='5,14.40ab'>5,14.40ab <small>(<a href='docExplore?doc_id=ŚV_5,14.40ab_5,14.42cd'>ŚV_5,14.40ab_5,14.42cd</a>)</small></h3>	<p class='l'>asaty api ca bāhye 'rthe vākyārthapratibhā tathā /</p>
<h3 id='5,14.40cd'>5,14.40cd <small></small></h3>	<p class='l'>padārthe 'pi tathaiva syāt kim apohaḥ prakalpyate //</p>
<h3 id='5,14.41ab'>5,14.41ab <small></small></h3>	<p class='l'>buddhyantarād vyavacchedo na ca buddheḥ pratīyate /</p>
<h3 id='5,14.41cd'>5,14.41cd <small></small></h3>	<p class='l'>svarūpotpādamātrāc ca nānyam aṃśaṃ bibharti sā //</p>
<h3 id='5,14.42ab'>5,14.42ab <small></small></h3>	<p class='l'>bhinnasāmānyavacanā viśeṣavacanāś ca ye /</p>
<h3 id='5,14.42cd'>5,14.42cd <small></small></h3>	<p class='l'>sarve bhaveyuḥ paryāyā yady apohasya vācyatā //</p>
<h3 id='5,14.43ab'>5,14.43ab <small>(<a href='docExplore?doc_id=ŚV_5,14.43ab_5,14.46ab'>ŚV_5,14.43ab_5,14.46ab</a>)</small></h3>	<p class='l'>nanu bhedād apohānāṃ prasaṅgo 'yaṃ na yujyate /</p>
<h3 id='5,14.43cd'>5,14.43cd <small></small></h3>	<p class='l'>sāmānyāpohakḷptyā ced vastumātre samaṃ tava //</p>
<h3 id='5,14.44ab'>5,14.44ab <small></small></h3>	<p class='l'>bhidyante mama vastutvāt sāmānyāni parasparam /</p>
<h3 id='5,14.44cd'>5,14.44cd <small></small></h3>	<p class='l'>asaṅkīrṇasvabhāvāni na caikatvaṃ vitanvate //</p>
<h3 id='5,14.45ab'>5,14.45ab <small></small></h3>	<p class='l'>saṃsṛṣṭaikatvanānātvavikalparahitātmanām /</p>
<h3 id='5,14.45cd'>5,14.45cd <small></small></h3>	<p class='l'>avastutvād apohānāṃ tva syād bhinnatā katham //</p>
<h3 id='5,14.46ab'>5,14.46ab <small></small></h3>	<p class='l'>yadi vā bhidyamānatvād vastvasādhāraṇāṃśavat /</p>
<h3 id='5,14.46cd'>5,14.46cd <small>(<a href='docExplore?doc_id=ŚV_5,14.46cd_5,14.49cd'>ŚV_5,14.46cd_5,14.49cd</a>)</small></h3>	<p class='l'>avastutve tv anānātvāt paryāyatvān na mucyate //</p>
<h3 id='5,14.47ab'>5,14.47ab <small></small></h3>	<p class='l'>nanu cāpohyabhedena bhedo 'pohasya setsyati /</p>
<h3 id='5,14.47cd'>5,14.47cd <small></small></h3>	<p class='l'>na viśeṣaḥ svatas tasya parataś caupacārikaḥ //</p>
<h3 id='5,14.48ab'>5,14.48ab <small></small></h3>	<p class='l'>tenaivādhārabhedenāpy asya bhedo na yujyate /</p>
<h3 id='5,14.48cd'>5,14.48cd <small></small></h3>	<p class='l'>na hi sambandhibhedena bhedo vastuny apīṣyate //</p>
<h3 id='5,14.49ab'>5,14.49ab <small></small></h3>	<p class='l'>kim utāvastvasaṃsṛṣṭam anyataś cānivartitam /</p>
<h3 id='5,14.49cd'>5,14.49cd <small></small></h3>	<p class='l'>anavāptaviśeṣāṃśaṃ yat kim apy anirūpitam //</p>
<h3 id='5,14.50ab'>5,14.50ab <small>(<a href='docExplore?doc_id=ŚV_5,14.50ab_5,14.52cd'>ŚV_5,14.50ab_5,14.52cd</a>)</small></h3>	<p class='l'>tasmād yathaiva bhede 'pi piṇḍānāṃ naiva bhidyate /</p>
<h3 id='5,14.50cd'>5,14.50cd <small></small></h3>	<p class='l'>tathaivāpohyabhede 'pi nāneko 'yaṃ bhaviṣyati //</p>
<h3 id='5,14.51ab'>5,14.51ab <small></small></h3>	<p class='l'>bhede vā pratipiṇḍaṃ syād ago 'pohaḥ, tathā sati /</p>
<h3 id='5,14.51cd'>5,14.51cd <small></small></h3>	<p class='l'>sāmānyaṃ śābaleyāder iti neṣṭaṃ prasidhyati //</p>
<h3 id='5,14.52ab'>5,14.52ab <small></small></h3>	<p class='l'>saṃsargiṇo 'pi cādhārā yaṃ na bhindanti rūpataḥ /</p>
<h3 id='5,14.52cd'>5,14.52cd <small></small></h3>	<p class='l'>apohyaiḥ sa bahirbhūtair bhidyetety atikalpanā //</p>
<h3 id='5,14.53ab'>5,14.53ab <small>(<a href='docExplore?doc_id=ŚV_5,14.53ab_5,14.55cd'>ŚV_5,14.53ab_5,14.55cd</a>)</small></h3>	<p class='l'>agavyaśvātirekaḥ syād anaśvaś ca gavādhikaḥ /</p>
<h3 id='5,14.53cd'>5,14.53cd <small></small></h3>	<p class='l'>śeṣaṃ hastyādyapohyaṃ tu dvayor api na bhidyate //</p>
<h3 id='5,14.54ab'>5,14.54ab <small></small></h3>	<p class='l'>tatraikabhedād bhedo 'stu bahvabhedād abhinnatā /</p>
<h3 id='5,14.54cd'>5,14.54cd <small></small></h3>	<p class='l'>bhūyasāṃ syāt sadharmatvam ity abhedaḥ prasajyate //</p>
<h3 id='5,14.55ab'>5,14.55ab <small></small></h3>	<p class='l'>gauś ca hastyādyapohena nāśvarūpād viśeṣyate /</p>
<h3 id='5,14.55cd'>5,14.55cd <small></small></h3>	<p class='l'>karoti tadapohaṃ ced aikarūpyaṃ virudhyate //</p>
<h3 id='5,14.56ab'>5,14.56ab <small>(<a href='docExplore?doc_id=ŚV_5,14.56ab_5,14.59ab'>ŚV_5,14.56ab_5,14.59ab</a>)</small></h3>	<p class='l'>sarvaśabdeṣu caikaikam apohyamatiricyate /</p>
<h3 id='5,14.56cd'>5,14.56cd <small></small></h3>	<p class='l'>tatrāsādhāraṇatvena tanmātrāpohyatā bhavet //</p>
<h3 id='5,14.57ab'>5,14.57ab <small></small></h3>	<p class='l'>tato 'śvāpoharūpatvāt siṃhādiḥ sarva eva te /</p>
<h3 id='5,14.57cd'>5,14.57cd <small></small></h3>	<p class='l'>tannimittam ago 'pohaṃ bibhrad ucyeta gaur iti //</p>
<h3 id='5,14.58ab'>5,14.58ab <small></small></h3>	<p class='l'>sarvāpoho yadīṣyeta, sa vaktavyaḥ kathaṃ punaḥ /</p>
<h3 id='5,14.58cd'>5,14.58cd <small></small></h3>	<p class='l'>yadi pratyekarūpeṇa nāpohyānantatā bhavet //</p>
<h3 id='5,14.59ab'>5,14.59ab <small></small></h3>	<p class='l'>bhinnatvāc cāpy apohyānāṃ bhinno 'pohaḥ prasajyate /</p>
<h3 id='5,14.59cd'>5,14.59cd <small>(<a href='docExplore?doc_id=ŚV_5,14.59cd_5,14.62cd'>ŚV_5,14.59cd_5,14.62cd</a>)</small></h3>	<p class='l'>tatraikasmin bhavet piṇḍe 'nantajātisamanvayaḥ //</p>
<h3 id='5,14.60ab'>5,14.60ab <small></small></h3>	<p class='l'>tato gaur iti sāmānyaṃ vācyam ekaṃ na sidhyati /</p>
<h3 id='5,14.60cd'>5,14.60cd <small></small></h3>	<p class='l'>jātyantaramatiś caiṣu bhavej jātyantareṣv iva //</p>
<h3 id='5,14.61ab'>5,14.61ab <small></small></h3>	<p class='l'>samudāyātmanā nāpi bhaved eṣām apohyatā /</p>
<h3 id='5,14.61cd'>5,14.61cd <small></small></h3>	<p class='l'>samudāyo hi naikena vinā dharmeṇa jāyate //</p>
<h3 id='5,14.62ab'>5,14.62ab <small></small></h3>	<p class='l'>nāpy ekadeśatā teṣām asti nāpy ekakālatā /</p>
<h3 id='5,14.62cd'>5,14.62cd <small></small></h3>	<p class='l'>vyatiriktaś ca saṅghātas teṣāṃ kaś cin na vidyate //</p>
<h3 id='5,14.63ab'>5,14.63ab <small>(<a href='docExplore?doc_id=ŚV_5,14.63ab_5,14.66ab'>ŚV_5,14.63ab_5,14.66ab</a>)</small></h3>	<p class='l'>yadi tv avyatiriktaḥ syād ānanyaṃ tadavasthitam /</p>
<h3 id='5,14.63cd'>5,14.63cd <small></small></h3>	<p class='l'>yadi sāmānyarūpeṇa te 'pohyante, na vastutā //</p>
<h3 id='5,14.64ab'>5,14.64ab <small></small></h3>	<p class='l'>kathaṃ vā vastv apohyeta, nābhāvo bhāvamṛcchati /</p>
<h3 id='5,14.64cd'>5,14.64cd <small></small></h3>	<p class='l'>apohyamāne cābhāve bhāva evāvaśiṣyate //</p>
<h3 id='5,14.65ab'>5,14.65ab <small></small></h3>	<p class='l'>apohyabhedakḷptiś ca nābhāvābhedato bhavet /</p>
<h3 id='5,14.65cd'>5,14.65cd <small></small></h3>	<p class='l'>tadbhedo 'pohabhedāc cet, prāptam anyonyasaṃśrayam //</p>
<h3 id='5,14.66ab'>5,14.66ab <small></small></h3>	<p class='l'>gosāmānyasya bhinnatvād agaur ity eṣa bhidyate /</p>
<h3 id='5,14.66cd'>5,14.66cd <small>(<a href='docExplore?doc_id=ŚV_5,14.66cd_5,14.69ab'>ŚV_5,14.66cd_5,14.69ab</a>)</small></h3>	<p class='l'>agaur ity asya bhedena gosāmānyaṃ ca bhidyate //</p>
<h3 id='5,14.67ab'>5,14.67ab <small></small></h3>	<p class='l'>agāvo 'śvādayaś ca syus te 'py abhāvātmakāḥ punaḥ /</p>
<h3 id='5,14.67cd'>5,14.67cd <small></small></h3>	<p class='l'>karkādyapekṣayā te 'pi tathety evaṃ na gamyate //</p>
<h3 id='5,14.68ab'>5,14.68ab <small></small></h3>	<p class='l'>kim apohyam, kva cāpohaḥ, gopiṇḍeṣv evam eva ca /</p>
<h3 id='5,14.68cd'>5,14.68cd <small></small></h3>	<p class='l'>tatra syād dvayam apy etadantyeṣu paramāṇuṣu //</p>
<h3 id='5,14.69ab'>5,14.69ab <small></small></h3>	<p class='l'>na cāntyeṣu dvayor asti vyavahāro bhidāṃ prati /</p>
<h3 id='5,14.69cd'>5,14.69cd <small>(<a href='docExplore?doc_id=ŚV_5,14.69cd_5,14.72cd'>ŚV_5,14.69cd_5,14.72cd</a>)</small></h3>	<p class='l'>gavāśvaparamāṇūnāṃ viśeṣaś ca na vidyate //</p>
<h3 id='5,14.70ab'>5,14.70ab <small></small></h3>	<p class='l'>svarūpajātisaṃsthānaparimāṇādilakṣaṇaḥ /</p>
<h3 id='5,14.70cd'>5,14.70cd <small></small></h3>	<p class='l'>kim apohyaṃ kva cāpohas tatrāpi na viśiṣyate //</p>
<h3 id='5,14.71ab'>5,14.71ab <small></small></h3>	<p class='l'>na cāprasiddhasārūpyānapohaviṣayātmanā /</p>
<h3 id='5,14.71cd'>5,14.71cd <small></small></h3>	<p class='l'>śaktaḥ kaś cid api jñātuṃ gavādīnaviśeṣataḥ //</p>
<h3 id='5,14.72ab'>5,14.72ab <small></small></h3>	<p class='l'>apohyān api cāśvādīnekadharmānvayād ṛte /</p>
<h3 id='5,14.72cd'>5,14.72cd <small></small></h3>	<p class='l'>na nirūpayituṃ śaktis tatrāpoho na siddhyati //</p>
<h3 id='5,14.73ab'>5,14.73ab <small>(<a href='docExplore?doc_id=ŚV_5,14.73ab_5,14.75cd'>ŚV_5,14.73ab_5,14.75cd</a>)</small></h3>	<p class='l'>na cānvayavinirmukte pravṛttir liṅgaśabdayoḥ /</p>
<h3 id='5,14.73cd'>5,14.73cd <small></small></h3>	<p class='l'>tābhyāṃ ca na vināpoho na cāsādhāraṇe 'nvayaḥ //</p>
<h3 id='5,14.74ab'>5,14.74ab <small></small></h3>	<p class='l'>apohaś cāpy aniṣpannaḥ sāhacaryaṃ kva dṛśyatām /</p>
<h3 id='5,14.74cd'>5,14.74cd <small></small></h3>	<p class='l'>tasminn adṛśyamāne ca na tayoḥ syāt pramāṇatā //</p>
<h3 id='5,14.75ab'>5,14.75ab <small></small></h3>	<p class='l'>na cādarśanamātreṇa tābhyāṃ pratyāyanaṃ bhavet /</p>
<h3 id='5,14.75cd'>5,14.75cd <small></small></h3>	<p class='l'>sarvatraiva hy adṛṣṭatvāt pratyāyyaṃ nāvaśiṣyate //</p>
<h3 id='5,14.76ab'>5,14.76ab <small>(<a href='docExplore?doc_id=ŚV_5,14.76ab_5,14.78cd'>ŚV_5,14.76ab_5,14.78cd</a>)</small></h3>	<p class='l'>athāsaty api sārūpye syād apohasya kalpanā /</p>
<h3 id='5,14.76cd'>5,14.76cd <small></small></h3>	<p class='l'>gavāśvayor ayaṃ kasmād ago 'poho na kalpyate //</p>
<h3 id='5,14.77ab'>5,14.77ab <small></small></h3>	<p class='l'>śābaleyāc ca bhinnatvaṃ bāhuleyāśvayoḥ samam /</p>
<h3 id='5,14.77cd'>5,14.77cd <small></small></h3>	<p class='l'>sāmānyaṃ nānyadiṣṭaṃ cet kvāgo 'pohaḥ pravartatām //</p>
<h3 id='5,14.78ab'>5,14.78ab <small></small></h3>	<p class='l'>indriyair nāpy ago 'pohaḥ prathamaṃ vyavasīyate /</p>
<h3 id='5,14.78cd'>5,14.78cd <small></small></h3>	<p class='l'>nānyatra śabdavṛttiś ca kiṃ dṛṣṭvā sa prayujyatām //</p>
<h3 id='5,14.79ab'>5,14.79ab <small>(<a href='docExplore?doc_id=ŚV_5,14.79ab_5,14.81cd'>ŚV_5,14.79ab_5,14.81cd</a>)</small></h3>	<p class='l'>pūrvoktena prabandhena nānumāpy atra vidyate /</p>
<h3 id='5,14.79cd'>5,14.79cd <small></small></h3>	<p class='l'>sambandhānubhāvo 'py asya tena naivopapadyate //</p>
<h3 id='5,14.80ab'>5,14.80ab <small></small></h3>	<p class='l'>nivṛttivācinaḥ śabdā na prasiddhāś ca yān prati /</p>
<h3 id='5,14.80cd'>5,14.80cd <small></small></h3>	<p class='l'>teṣām agor asiddhatvān na sāmānyanirākriyā //</p>
<h3 id='5,14.81ab'>5,14.81ab <small></small></h3>	<p class='l'>agośabdābhidheyatvaṃ gamyatāṃ ca kathaṃ punaḥ /</p>
<h3 id='5,14.81cd'>5,14.81cd <small></small></h3>	<p class='l'>na dṛṣṭo yatra gośabdaḥ sambandhānubhavakṣaṇe //</p>
<h3 id='5,14.82ab'>5,14.82ab <small>(<a href='docExplore?doc_id=ŚV_5,14.82ab_5,14.84cd'>ŚV_5,14.82ab_5,14.84cd</a>)</small></h3>	<p class='l'>ekasmāt tarhi gopiṇḍād yadanyat sarvam eva tat /</p>
<h3 id='5,14.82cd'>5,14.82cd <small></small></h3>	<p class='l'>bhaved apohyam ity evaṃ na sāmānyasya vācyatā //</p>
<h3 id='5,14.83ab'>5,14.83ab <small></small></h3>	<p class='l'>siddhaś cāgaur apohyeta goniṣedhātmakaś ca saḥ /</p>
<h3 id='5,14.83cd'>5,14.83cd <small></small></h3>	<p class='l'>tatra gaur eva vaktavyo nañā yaḥ pratiṣidhyate //</p>
<h3 id='5,14.84ab'>5,14.84ab <small></small></h3>	<p class='l'>sa ced agonivṛttyātmā bhaved anyonyasaṃśrayaḥ /</p>
<h3 id='5,14.84cd'>5,14.84cd <small></small></h3>	<p class='l'>siddhaś ced gaur apohyārthaṃ vṛthāpohaprakalpanā //</p>
<h3 id='5,14.85ab'>5,14.85ab <small>(<a href='docExplore?doc_id=ŚV_5,14.85ab_5,14.87cd'>ŚV_5,14.85ab_5,14.87cd</a>)</small></h3>	<p class='l'>gavyasiddhe tv agaur nāsti tadabhāve ca gauḥ kutaḥ /</p>
<h3 id='5,14.85cd'>5,14.85cd <small></small></h3>	<p class='l'>nādhārādheyavṛttyādisambandhaś cāpy abhāvayoḥ //</p>
<h3 id='5,14.86ab'>5,14.86ab <small></small></h3>	<p class='l'>na cāsādhāraṇaṃ vastu gamyate 'pohavat tayā /</p>
<h3 id='5,14.86cd'>5,14.86cd <small></small></h3>	<p class='l'>kathaṃ vā parikalpyeta sambandho vastvavastunoḥ //</p>
<h3 id='5,14.87ab'>5,14.87ab <small></small></h3>	<p class='l'>svarūpasattvamātreṇa na ca kiñ cid viśeṣaṇam /</p>
<h3 id='5,14.87cd'>5,14.87cd <small></small></h3>	<p class='l'>svabuddhyā rajyate yena viśeṣyaṃ tad viśeṣaṇam //</p>
<h3 id='5,14.88ab'>5,14.88ab <small>(<a href='docExplore?doc_id=ŚV_5,14.88ab_5,14.91ab'>ŚV_5,14.88ab_5,14.91ab</a>)</small></h3>	<p class='l'>na cāpy aśvādiśabdebho jāyate 'pohabodhanam /</p>
<h3 id='5,14.88cd'>5,14.88cd <small></small></h3>	<p class='l'>viśiṣṭabuddhir iṣṭeha na cājñātaviśeṣaṇā //</p>
<h3 id='5,14.89ab'>5,14.89ab <small></small></h3>	<p class='l'>na cānyarūpam anyādṛk kuryāj jñānaṃ viśeṣaṇam /</p>
<h3 id='5,14.89cd'>5,14.89cd <small></small></h3>	<p class='l'>kathaṃ cānyādṛśe jñāte tad ucyeta viśeṣaṇam //</p>
<h3 id='5,14.90ab'>5,14.90ab <small></small></h3>	<p class='l'>athānyathā viśeṣye 'pi syād viśeṣaṇakalpanā /</p>
<h3 id='5,14.90cd'>5,14.90cd <small></small></h3>	<p class='l'>tathā sati hi yatkiñcit prasajyeta viśeṣaṇam //</p>
<h3 id='5,14.91ab'>5,14.91ab <small></small></h3>	<p class='l'>abhāvarūpagamye ca na viśeṣye 'sti vastutā /</p>
<h3 id='5,14.91cd'>5,14.91cd <small>(<a href='docExplore?doc_id=ŚV_5,14.91cd_5,14.94ab'>ŚV_5,14.91cd_5,14.94ab</a>)</small></h3>	<p class='l'>viśeṣitam apohena vastu vācyaṃ na te 'sty ataḥ //</p>
<h3 id='5,14.92ab'>5,14.92ab <small></small></h3>	<p class='l'>yady apy apohanirmukte na vṛttiḥ śabdaliṅgayoḥ /</p>
<h3 id='5,14.92cd'>5,14.92cd <small></small></h3>	<p class='l'>yuktā tathāpi buddhis tu jñātur vastvavalambate //</p>
<h3 id='5,14.93ab'>5,14.93ab <small></small></h3>	<p class='l'>na cāsādhāraṇaṃ vastu buddhau viparivarttate /</p>
<h3 id='5,14.93cd'>5,14.93cd <small></small></h3>	<p class='l'>na cāpi nirvikalpatvāt tasya yuktā viśeṣyatā //</p>
<h3 id='5,14.94ab'>5,14.94ab <small></small></h3>	<p class='l'>śabdenāgamyamānaṃ ca viśeṣyam iti sāhasam /</p>
<h3 id='5,14.94cd'>5,14.94cd <small>(<a href='docExplore?doc_id=ŚV_5,14.94cd_5,14.97cd'>ŚV_5,14.94cd_5,14.97cd</a>)</small></h3>	<p class='l'>tena sāmānyam eṣṭavyaṃ viṣayo buddhiśabdayoḥ //</p>
<h3 id='5,14.95ab'>5,14.95ab <small></small></h3>	<p class='l'>yadā cāśabdavācyatvān na vyaktīnām apohyatā /</p>
<h3 id='5,14.95cd'>5,14.95cd <small></small></h3>	<p class='l'>tadāpohyeta sāmānyaṃ tasyāpohāc ca vastutā //</p>
<h3 id='5,14.96ab'>5,14.96ab <small></small></h3>	<p class='l'>nāpohyatvam abhāvānām abhāvābhāvavarjanāt /</p>
<h3 id='5,14.96cd'>5,14.96cd <small></small></h3>	<p class='l'>vyakto 'pohāntare 'pohas tasmāt sāmānyavastunaḥ //</p>
<h3 id='5,14.97ab'>5,14.97ab <small></small></h3>	<p class='l'>abhāvasya ca yo 'bhāvaḥ sa cet tasmād vilakṣaṇaḥ /</p>
<h3 id='5,14.97cd'>5,14.97cd <small></small></h3>	<p class='l'>bhāva eva bhaven no ced gaur agaus te prasajyate //</p>
<h3 id='5,14.98ab'>5,14.98ab <small>(<a href='docExplore?doc_id=ŚV_5,14.98ab_5,14.100cd'>ŚV_5,14.98ab_5,14.100cd</a>)</small></h3>	<p class='l'>yady apy aneṣu śabdeṣu vastunaḥ syād apohyatā /</p>
<h3 id='5,14.98cd'>5,14.98cd <small></small></h3>	<p class='l'>sacchabdasya tv abhāvākhyān nāpohyaṃ bhinnam iṣyate //</p>
<h3 id='5,14.99ab'>5,14.99ab <small></small></h3>	<p class='l'>tatrāsato 'pi bhāvatvam itikleśo mahān bhavet /</p>
<h3 id='5,14.99cd'>5,14.99cd <small></small></h3>	<p class='l'>tadasiddhau na sattāsti na cāsattā prasidhyati //</p>
<h3 id='5,14.100ab'>5,14.100ab <small></small></h3>	<p class='l'>na cāpi vāsanābhedād bhedaḥ sadrūpatāpi vā /</p>
<h3 id='5,14.100cd'>5,14.100cd <small></small></h3>	<p class='l'>apohānāṃ prakalpyeta, na hy avastuni vāsanā //</p>
<h3 id='5,14.101ab'>5,14.101ab <small>(<a href='docExplore?doc_id=ŚV_5,14.101ab_5,14.103cd'>ŚV_5,14.101ab_5,14.103cd</a>)</small></h3>	<p class='l'>smṛtiṃ muktvā na cāsty asyāḥ śaktiyogaḥ kriyāntare /</p>
<h3 id='5,14.101cd'>5,14.101cd <small></small></h3>	<p class='l'>tasmān nānyādṛśe sārthe karoty anyādṛśīṃ matim //</p>
<h3 id='5,14.102ab'>5,14.102ab <small></small></h3>	<p class='l'>bhavadbhiḥ śabdabhedo 'pi tannimitto na labhyate /</p>
<h3 id='5,14.102cd'>5,14.102cd <small></small></h3>	<p class='l'>na hy asādhāraṇaḥ śabdo vācakaḥ prāgadṛṣṭitaḥ //</p>
<h3 id='5,14.103ab'>5,14.103ab <small></small></h3>	<p class='l'>bhinnatvāc cāpi naivaikā vāsanā taiḥ prakalpyate /</p>
<h3 id='5,14.103cd'>5,14.103cd <small></small></h3>	<p class='l'>na cāsti śabdavastv ekaṃ vāsanāṃ yat kariṣyati //</p>
<h3 id='5,14.104ab'>5,14.104ab <small>(<a href='docExplore?doc_id=ŚV_5,14.104ab_5,14.107ab'>ŚV_5,14.104ab_5,14.107ab</a>)</small></h3>	<p class='l'>tatra śabdāntarāpohe sāmānye parikalpite /</p>
<h3 id='5,14.104cd'>5,14.104cd <small></small></h3>	<p class='l'>tathaivāvasturūpatvāc chabdabhedo na kalpyate //</p>
<h3 id='5,14.105ab'>5,14.105ab <small></small></h3>	<p class='l'>vācakānāṃ yathā caivaṃ vācyavācakayor mithaḥ /</p>
<h3 id='5,14.105cd'>5,14.105cd <small></small></h3>	<p class='l'>na cāpy apohyabhedena bhedo 'stīty upapāditam //</p>
<h3 id='5,14.106ab'>5,14.106ab <small></small></h3>	<p class='l'>nāgṛhītaś ca gamakaḥ śabdāpohaḥ kathañ cana /</p>
<h3 id='5,14.106cd'>5,14.106cd <small></small></h3>	<p class='l'>pratyakṣaṃ na ca tacchaktaṃ na ca sto liṅgavācakau //</p>
<h3 id='5,14.107ab'>5,14.107ab <small></small></h3>	<p class='l'>yataḥ syād grahaṇaṃ tasya, liṅgādīnāṃ ca kalpane /</p>
<h3 id='5,14.107cd'>5,14.107cd <small>(<a href='docExplore?doc_id=ŚV_5,14.107cd_5,14.110ab'>ŚV_5,14.107cd_5,14.110ab</a>)</small></h3>	<p class='l'>na vyavastheti vācyaivaṃ vinā pratyakṣamūlataḥ //</p>
<h3 id='5,14.108ab'>5,14.108ab <small></small></h3>	<p class='l'>na gamyagamakatvaṃ syād avastutvād apohayoḥ /</p>
<h3 id='5,14.108cd'>5,14.108cd <small></small></h3>	<p class='l'>bhavatpakṣe, yathā loke khapuṣpaśaśaśṛṅgayoḥ //</p>
<h3 id='5,14.109ab'>5,14.109ab <small></small></h3>	<p class='l'>vṛṣṭimeghāsator dṛṣṭvā yady anaikāntikaḥ vadet /</p>
<h3 id='5,14.109cd'>5,14.109cd <small></small></h3>	<p class='l'>vastv evātrāpi matpakṣe bhavatpakṣe 'py adaḥ kutaḥ //</p>
<h3 id='5,14.110ab'>5,14.110ab <small></small></h3>	<p class='l'>vidhirūpaś ca śabdārtho yena nābhyupagamyate /</p>
<h3 id='5,14.110cd'>5,14.110cd <small>(<a href='docExplore?doc_id=ŚV_5,14.110cd_5,14.113ab'>ŚV_5,14.110cd_5,14.113ab</a>)</small></h3>	<p class='l'>na bhaved vyatireko 'pi tasya tatpūrvako hy asau //</p>
<h3 id='5,14.111ab'>5,14.111ab <small></small></h3>	<p class='l'>niṣedhadvayayogitvād asato yāpy abhāvatā /</p>
<h3 id='5,14.111cd'>5,14.111cd <small></small></h3>	<p class='l'>savastuke bhavet sāpi na tucche buddhyasambhavāt //</p>
<h3 id='5,14.112ab'>5,14.112ab <small></small></h3>	<p class='l'>nanu yuktyānayaivāyaṃ vastunāpi na bhidyate /</p>
<h3 id='5,14.112cd'>5,14.112cd <small></small></h3>	<p class='l'>apohas tena doṣo 'tra pūrvokto na bhaviṣyati //</p>
<h3 id='5,14.113ab'>5,14.113ab <small></small></h3>	<p class='l'>siddham evaṃ madiṣṭaṃ syāt, naivānyā gatir asti hi /</p>
<h3 id='5,14.113cd'>5,14.113cd <small>(<a href='docExplore?doc_id=ŚV_5,14.113cd_5,14.116cd'>ŚV_5,14.113cd_5,14.116cd</a>)</small></h3>	<p class='l'>abhāve vastubuddhir vā yad vā vastunyabhāvadhīḥ //</p>
<h3 id='5,14.114ab'>5,14.114ab <small></small></h3>	<p class='l'>tatrābhāvātmakatve syān nirnimittaiva vastudhīḥ /</p>
<h3 id='5,14.114cd'>5,14.114cd <small></small></h3>	<p class='l'>vastuny abhāvabodhas tu sidhyaty anyam apekṣya tu //</p>
<h3 id='5,14.115ab'>5,14.115ab <small></small></h3>	<p class='l'>apohamātravācyatvaṃ yadi cābhyupagamyate /</p>
<h3 id='5,14.115cd'>5,14.115cd <small></small></h3>	<p class='l'>nīlotpalādiśabdeṣu śabalārthābhidhāyiṣu //</p>
<h3 id='5,14.116ab'>5,14.116ab <small></small></h3>	<p class='l'>viśeṣaṇaviśeṣyatvasāmānādhikaraṇyayoḥ /</p>
<h3 id='5,14.116cd'>5,14.116cd <small></small></h3>	<p class='l'>na siddhiḥ, na hy anīlatvavyudāse 'nutpalacyutiḥ //</p>
<h3 id='5,14.117ab'>5,14.117ab <small>(<a href='docExplore?doc_id=ŚV_5,14.117ab_5,14.120ab'>ŚV_5,14.117ab_5,14.120ab</a>)</small></h3>	<p class='l'>nāpi tatretaras tasmān na viśeṣyaviśeṣaṇe /</p>
<h3 id='5,14.117cd'>5,14.117cd <small></small></h3>	<p class='l'>śabdayor nāpi te syātām abhidheyānapekṣayoḥ //</p>
<h3 id='5,14.118ab'>5,14.118ab <small></small></h3>	<p class='l'>sāmānādhikaraṇyaṃ ca na bhinnatvād apohayoḥ /</p>
<h3 id='5,14.118cd'>5,14.118cd <small></small></h3>	<p class='l'>arthataś caitad iṣyeta kīdṛśyādheyatā tayoḥ //</p>
<h3 id='5,14.119ab'>5,14.119ab <small></small></h3>	<p class='l'>na cāsādhāraṇaṃ vastu gamyate 'nyac ca nāsti te /</p>
<h3 id='5,14.119cd'>5,14.119cd <small></small></h3>	<p class='l'>agamyamānam aikārthyaṃ śabdayoḥ kvopayujyate //</p>
<h3 id='5,14.120ab'>5,14.120ab <small></small></h3>	<p class='l'>athānyāpohavad vastu vācyam ity abhidhīyate /</p>
<h3 id='5,14.120cd'>5,14.120cd <small>(<a href='docExplore?doc_id=ŚV_5,14.120cd_5,14.123ab'>ŚV_5,14.120cd_5,14.123ab</a>)</small></h3>	<p class='l'>tatrāpi paratantratvād vyāptiḥ śabdena durbalā //</p>
<h3 id='5,14.121ab'>5,14.121ab <small></small></h3>	<p class='l'>khaṇḍe bhinnavyapohyatvād yathaiva madhurādibhiḥ /</p>
<h3 id='5,14.121cd'>5,14.121cd <small></small></h3>	<p class='l'>śuklādivyāptyabhāvena nākṣepo na viśeṣaṇam //</p>
<h3 id='5,14.122ab'>5,14.122ab <small></small></h3>	<p class='l'>tathaivāsadvyudāsāṃśāvacchinnārthāvadhāraṇe /</p>
<h3 id='5,14.122cd'>5,14.122cd <small></small></h3>	<p class='l'>nāghaṭādinivṛttyaṃśavyāptiḥ śabdāt pratīyate //</p>
<h3 id='5,14.123ab'>5,14.123ab <small></small></h3>	<p class='l'>vyāptiś ced artharūpeṇa sattayaivaṃ hi sā bhavet /</p>
<h3 id='5,14.123cd'>5,14.123cd <small>(<a href='docExplore?doc_id=ŚV_5,14.123cd_5,14.126ab'>ŚV_5,14.123cd_5,14.126ab</a>)</small></h3>	<p class='l'>na ghaṭatvādimān arthaḥ kaś cin na vyāpyate tayā //</p>
<h3 id='5,14.124ab'>5,14.124ab <small></small></h3>	<p class='l'>na ca vastutayā vyāptis tayā śabdasya vāryate /</p>
<h3 id='5,14.124cd'>5,14.124cd <small></small></h3>	<p class='l'>pratītiṃ prati tulyas tu vyāpāro vastvavastunoḥ //</p>
<h3 id='5,14.125ab'>5,14.125ab <small></small></h3>	<p class='l'>nirbhāgo 'pi hi vastvātmā śabdair bhāgena gamyate /</p>
<h3 id='5,14.125cd'>5,14.125cd <small></small></h3>	<p class='l'>na hi sacchabdavijñānād ghaṭādyarthaḥ pratīyate //</p>
<h3 id='5,14.126ab'>5,14.126ab <small></small></h3>	<p class='l'>tenānākṣepadoṣo 'sti, bhāktadoṣaś ca vidyate /</p>
<h3 id='5,14.126cd'>5,14.126cd <small>(<a href='docExplore?doc_id=ŚV_5,14.126cd_5,14.129ab'>ŚV_5,14.126cd_5,14.129ab</a>)</small></h3>	<p class='l'>viśeṣaṇatvān mukhyatvam apohasya hi jātivat //</p>
<h3 id='5,14.127ab'>5,14.127ab <small></small></h3>	<p class='l'>tasmāt tadvati gauṇatvān nābhidheyatvasambhavaḥ /</p>
<h3 id='5,14.127cd'>5,14.127cd <small></small></h3>	<p class='l'>avastutvān na mukhyaś cet, na syād evaṃ viśeṣaṇam //</p>
<h3 id='5,14.128ab'>5,14.128ab <small></small></h3>	<p class='l'>bhedāś cāpohavantaḥ syus teṣāṃ cāvācyatoditā /</p>
<h3 id='5,14.128cd'>5,14.128cd <small></small></h3>	<p class='l'>ānantyavyabhicārābhyām, anyo nāsti tv apohavān //</p>
<h3 id='5,14.129ab'>5,14.129ab <small></small></h3>	<p class='l'>nāpohavattvam anyad dhi bhedāpohāntare 'sti te /</p>
<h3 id='5,14.129cd'>5,14.129cd <small>(<a href='docExplore?doc_id=ŚV_5,14.129cd_5,14.132ab'>ŚV_5,14.129cd_5,14.132ab</a>)</small></h3>	<p class='l'>tac cāpi kalpyamānaṃ syād abhāvo bhāva eva vā //</p>
<h3 id='5,14.130ab'>5,14.130ab <small></small></h3>	<p class='l'>vastu cej jātir eva syād avastutve 'pi pūrvavat /</p>
<h3 id='5,14.130cd'>5,14.130cd <small></small></h3>	<p class='l'>sambandho vaiṣa kalpyeta tasya ceṣṭā na vācyatā //</p>
<h3 id='5,14.131ab'>5,14.131ab <small></small></h3>	<p class='l'>na caiko 'pohavān artho vartate 'rthāntare kva cit /</p>
<h3 id='5,14.131cd'>5,14.131cd <small></small></h3>	<p class='l'>tasmād api na sāmānyaṃ vācyaṃ na ca viśeṣaṇam //</p>
<h3 id='5,14.132ab'>5,14.132ab <small></small></h3>	<p class='l'>nātmanyavidyamānatvād viśeṣo 'pohasūcakaḥ /</p>
<h3 id='5,14.132cd'>5,14.132cd <small>(<a href='docExplore?doc_id=ŚV_5,14.132cd_5,14.135ab'>ŚV_5,14.132cd_5,14.135ab</a>)</small></h3>	<p class='l'>tasmān na tair viśeṣyatvaṃ prakṛṣṭatvena nīlavat //</p>
<h3 id='5,14.133ab'>5,14.133ab <small></small></h3>	<p class='l'>arthākṣepo 'pi nāsty eva sandehāl liṅgaliṅgivat /</p>
<h3 id='5,14.133cd'>5,14.133cd <small></small></h3>	<p class='l'>na sāmānyātmanāpohas tair vinā na ca siddhyati //</p>
<h3 id='5,14.134ab'>5,14.134ab <small></small></h3>	<p class='l'>evam eva tv anākṣepaḥ syād apohena vastunaḥ /</p>
<h3 id='5,14.134cd'>5,14.134cd <small></small></h3>	<p class='l'>yataḥ śaśaviṣāṇe 'pi tadapohasya sambhavaḥ //</p>
<h3 id='5,14.135ab'>5,14.135ab <small></small></h3>	<p class='l'>liṅgasaṃkhyādisambandho na vāpohasya vidyate /</p>
<h3 id='5,14.135cd'>5,14.135cd <small>(<a href='docExplore?doc_id=ŚV_5,14.135cd_5,14.138ab'>ŚV_5,14.135cd_5,14.138ab</a>)</small></h3>	<p class='l'>vyakter avyapadeśyatvāt taddvāreṇāpi nāsty asau //</p>
<h3 id='5,14.136ab'>5,14.136ab <small></small></h3>	<p class='l'>na hy asādhāraṇatvena sāpohenāpi gamyate /</p>
<h3 id='5,14.136cd'>5,14.136cd <small></small></h3>	<p class='l'>na cāpy agamyamānasya vastunaḥ syād viśeṣyatā //</p>
<h3 id='5,14.137ab'>5,14.137ab <small></small></h3>	<p class='l'>liṅgasaṃkhyādyapohānāṃ nopakāraḥ svarūpataḥ /</p>
<h3 id='5,14.137cd'>5,14.137cd <small></small></h3>	<p class='l'>vastunaś copakāryatvaṃ kathaṃ śabdaiḥ pratīyate //</p>
<h3 id='5,14.138ab'>5,14.138ab <small></small></h3>	<p class='l'>na vinānupalabdhyā ca syād abhāvamatiḥ kva cit /</p>
<h3 id='5,14.138cd'>5,14.138cd <small>(<a href='docExplore?doc_id=ŚV_5,14.138cd_5,14.141cd'>ŚV_5,14.138cd_5,14.141cd</a>)</small></h3>	<p class='l'>na cābhāvaprameyatvaṃ gotvāder iha gamyate //</p>
<h3 id='5,14.139ab'>5,14.139ab <small></small></h3>	<p class='l'>ākhyāteṣu ca nānyasya nivṛttiḥ sampratīyate /</p>
<h3 id='5,14.139cd'>5,14.139cd <small></small></h3>	<p class='l'>na paryudāsarūpaṃ hi niṣedhyaṃ tatra vidyate //</p>
<h3 id='5,14.140ab'>5,14.140ab <small></small></h3>	<p class='l'>na neti hy ucyamāne 'pi niṣedhasya niṣedhanam /</p>
<h3 id='5,14.140cd'>5,14.140cd <small></small></h3>	<p class='l'>pacatīty aniṣiddhaṃ tu svarūpeṇāvatiṣṭhate //</p>
<h3 id='5,14.141ab'>5,14.141ab <small></small></h3>	<p class='l'>sādhyatvapratyayaś cātra tathābhūtādirūpaṇam /</p>
<h3 id='5,14.141cd'>5,14.141cd <small></small></h3>	<p class='l'>niṣpannatvād apohasya nirnimittaṃ prasajyate //</p>
<h3 id='5,14.142ab'>5,14.142ab <small>(<a href='docExplore?doc_id=ŚV_5,14.142ab_5,14.145ab'>ŚV_5,14.142ab_5,14.145ab</a>)</small></h3>	<p class='l'>vidhyādāv artharāśau ca nānyāpohanidarśanam /</p>
<h3 id='5,14.142cd'>5,14.142cd <small></small></h3>	<p class='l'>nañaś cāpi nañā yuktād apohaḥ kīdṛśo bhavet //</p>
<h3 id='5,14.143ab'>5,14.143ab <small></small></h3>	<p class='l'>cādīnām api nañyogo naivāstīty anapohanam /</p>
<h3 id='5,14.143cd'>5,14.143cd <small></small></h3>	<p class='l'>vākyārtho 'nyanivṛttiś ca vyapadeṣṭuṃ na śakyate //</p>
<h3 id='5,14.144ab'>5,14.144ab <small></small></h3>	<p class='l'>ananyāpohaśabdādau vācyaṃ na ca nirūpyate /</p>
<h3 id='5,14.144cd'>5,14.144cd <small></small></h3>	<p class='l'>prameyajñeyaśabdāder apohyaṃ kuta eva tu //</p>
<h3 id='5,14.145ab'>5,14.145ab <small></small></h3>	<p class='l'>apohyakalpanāyāṃ tu varaṃ vastv eva kalpitam /</p>
<h3 id='5,14.145cd'>5,14.145cd <small>(<a href='docExplore?doc_id=ŚV_5,14.145cd_5,14.148cd'>ŚV_5,14.145cd_5,14.148cd</a>)</small></h3>	<p class='l'>jñānākāraniṣedhāc ca nāntarārthābhidheyatā //</p>
<h3 id='5,14.146ab'>5,14.146ab <small></small></h3>	<p class='l'>na cāpy apohyatā, tasmān nāpohas teṣu sidhyati /</p>
<h3 id='5,14.146cd'>5,14.146cd <small></small></h3>	<p class='l'>evam ityādiśabdānāṃ na vāpohyaṃ nirūpyate //</p>
<h3 id='5,14.147ab'>5,14.147ab <small></small></h3>	<p class='l'>virodhitvena bhedānām apoho yadi kalpyate /</p>
<h3 id='5,14.147cd'>5,14.147cd <small></small></h3>	<p class='l'>virodho 'pohatas tatra virodhāc cāpy apohanam //</p>
<h3 id='5,14.148ab'>5,14.148ab <small></small></h3>	<p class='l'>na sāmānyāpahāritvaṃ vidhirūpeṇa tatra te /</p>
<h3 id='5,14.148cd'>5,14.148cd <small></small></h3>	<p class='l'>palaśādīn apohyāto vṛkṣaṃ harati śiṃśapā //</p>
<h3 id='5,14.149ab'>5,14.149ab <small>(<a href='docExplore?doc_id=ŚV_5,14.149ab_5,14.152ab'>ŚV_5,14.149ab_5,14.152ab</a>)</small></h3>	<p class='l'>sāmānyādyanapohaś ca nāvirodhena kalpyate /</p>
<h3 id='5,14.149cd'>5,14.149cd <small></small></h3>	<p class='l'>na hi śabdasvarūpāṇāṃ syād viruddhāviruddhatā //</p>
<h3 id='5,14.150ab'>5,14.150ab <small></small></h3>	<p class='l'>na ca vastusvarūpeṇa tasya śabdair asaṅgateḥ /</p>
<h3 id='5,14.150cd'>5,14.150cd <small></small></h3>	<p class='l'>prāk śabdavyāpṛter nāpi sāpohānāṃ pratīyate //</p>
<h3 id='5,14.151ab'>5,14.151ab <small></small></h3>	<p class='l'>anyenānavabuddhe 'rthe sadā śabdaḥ pravartate /</p>
<h3 id='5,14.151cd'>5,14.151cd <small></small></h3>	<p class='l'>sāmānyātmakatā tasya kena rūpeṇa gamyate //</p>
<h3 id='5,14.152ab'>5,14.152ab <small></small></h3>	<p class='l'>śabdānurūpataś cet syād anyāpohanirūpaṇam /</p>
<h3 id='5,14.152cd'>5,14.152cd <small>(<a href='docExplore?doc_id=ŚV_5,14.152cd_5,14.155cd'>ŚV_5,14.152cd_5,14.155cd</a>)</small></h3>	<p class='l'>bhinnatvād vṛkṣatarvāder apohaḥ kena vāryate //</p>
<h3 id='5,14.153ab'>5,14.153ab <small></small></h3>	<p class='l'>śabdaspṛṣṭer vināpoho na ca liṅgena gamyate /</p>
<h3 id='5,14.153cd'>5,14.153cd <small></small></h3>	<p class='l'>na viruddhāviruddhatvaṃ tasya liṅgāc ca sidhyati //</p>
<h3 id='5,14.154ab'>5,14.154ab <small></small></h3>	<p class='l'>adṛṣṭatvād vyudāsas tu purastād eva vāritaḥ /</p>
<h3 id='5,14.154cd'>5,14.154cd <small></small></h3>	<p class='l'>sāmānyaśabdo bhedena neṣyate vācakātmanā //</p>
<h3 id='5,14.155ab'>5,14.155ab <small></small></h3>	<p class='l'>vyudāsas tatra durvāraḥ, kathañ cid dṛṣṭatā punaḥ /</p>
<h3 id='5,14.155cd'>5,14.155cd <small></small></h3>	<p class='l'>brāhmaṇe kṣattriyasyāpi paryudāsaḥ prasajyate //</p>
<h3 id='5,14.156ab'>5,14.156ab <small>(<a href='docExplore?doc_id=ŚV_5,14.156ab_5,14.159ab'>ŚV_5,14.156ab_5,14.159ab</a>)</small></h3>	<p class='l'>ākāṅkṣaṇādathātyāgas tulyo dravyakriyādiṣu /</p>
<h3 id='5,14.156cd'>5,14.156cd <small></small></h3>	<p class='l'>vṛkṣeṇāto 'napohaḥ syāt tiṣṭhatyāder asaṃśayam //</p>
<h3 id='5,14.157ab'>5,14.157ab <small></small></h3>	<p class='l'>puruṣasya tathā rājño vyudāse na viśeṣyatā /</p>
<h3 id='5,14.157cd'>5,14.157cd <small></small></h3>	<p class='l'>avyudāsatvapakṣe ca syān nīlotpalatulyatā //</p>
<h3 id='5,14.158ab'>5,14.158ab <small></small></h3>	<p class='l'>vṛkṣatvapārthivadravyasajjñeyeṣu yaducyate /</p>
<h3 id='5,14.158cd'>5,14.158cd <small></small></h3>	<p class='l'>prātilomyānulomyena vidhau sarvārthabodhanam //</p>
<h3 id='5,14.159ab'>5,14.159ab <small></small></h3>	<p class='l'>tadayuktam, na sarvo hi śabdaḥ sarvatra dṛśyate /</p>
<h3 id='5,14.159cd'>5,14.159cd <small>(<a href='docExplore?doc_id=ŚV_5,14.159cd_5,14.162cd'>ŚV_5,14.159cd_5,14.162cd</a>)</small></h3>	<p class='l'>deśāvibhāgato vṛttir netrasyāpi rasādiṣu //</p>
<h3 id='5,14.160ab'>5,14.160ab <small></small></h3>	<p class='l'>grāhakatvena vṛttis tu pratijāti vyavasthitā /</p>
<h3 id='5,14.160cd'>5,14.160cd <small></small></h3>	<p class='l'>cakṣurādivad evātra saṅkaro na bhaviṣyati //</p>
<h3 id='5,14.161ab'>5,14.161ab <small></small></h3>	<p class='l'>nivṛttaceṣṭe śabde ca vyāptyavyāptikṛtaṃ punaḥ /</p>
<h3 id='5,14.161cd'>5,14.161cd <small></small></h3>	<p class='l'>sattvāder bodhakatvaṃ syād ekanyūnātirekataḥ //</p>
<h3 id='5,14.162ab'>5,14.162ab <small></small></h3>	<p class='l'>tavaiva doṣaḥ syād eṣa viśeṣe yasya varttate /</p>
<h3 id='5,14.162cd'>5,14.162cd <small></small></h3>	<p class='l'>sāmānyaśabdaḥ, vācyānāṃ bhedo nāpy asti vastutaḥ //</p>
<h3 id='5,14.163ab'>5,14.163ab <small>(<a href='docExplore?doc_id=ŚV_5,14.163ab_5,14.165cd'>ŚV_5,14.163ab_5,14.165cd</a>)</small></h3>	<p class='l'>api caikatvanityatvapratyekasamavāyitāḥ /</p>
<h3 id='5,14.163cd'>5,14.163cd <small></small></h3>	<p class='l'>nirupākhyeṣv apoheṣu kurvato 'sūtrakaḥ paṭaḥ //</p>
<h3 id='5,14.164ab'>5,14.164ab <small></small></h3>	<p class='l'>tasmād yeṣv eva śabdeṣu nañyogas teṣu kevalam /</p>
<h3 id='5,14.164cd'>5,14.164cd <small></small></h3>	<p class='l'>bhaved anyanivṛttyaṃśaḥ svātmaivānyatra gamyate //</p>
<h3 id='5,14.165ab'>5,14.165ab <small></small></h3>	<p class='l'>jñeyārthānyānapohatvaṃ pramāṅgatvāt tvagādivat /</p>
<h3 id='5,14.165cd'>5,14.165cd <small></small></h3>	<p class='l'>yenoktaṃ tasya nañyuktaiḥ śabdaiḥ syād vyabhicāritā //</p>
<h3 id='5,14.166ab'>5,14.166ab <small>(<a href='docExplore?doc_id=ŚV_5,14.166ab_5,14.168cd'>ŚV_5,14.166ab_5,14.168cd</a>)</small></h3>	<p class='l'>pakṣīkuryād yadā sarvāṃs tadāthāvītahetubhiḥ /</p>
<h3 id='5,14.166cd'>5,14.166cd <small></small></h3>	<p class='l'>anaikānto virodhaś ca sarvalokaprasiddhitaḥ //</p>
<h3 id='5,14.167ab'>5,14.167ab <small></small></h3>	<p class='l'>nāpohata itīdaṃ ca kārakatvena ced bhavet /</p>
<h3 id='5,14.167cd'>5,14.167cd <small></small></h3>	<p class='l'>kevalāpohabuddher vā tataḥ syāt siddhasādhyatā //</p>
<h3 id='5,14.168ab'>5,14.168ab <small></small></h3>	<p class='l'>athānyāpohavatyarthe vṛttir nāstīti sādhyate /</p>
<h3 id='5,14.168cd'>5,14.168cd <small></small></h3>	<p class='l'>tataḥ prāk pakṣabādhaḥ syād gotve 'thāśvādyabhāvataḥ //</p>
<h3 id='5,14.169ab'>5,14.169ab <small>(<a href='docExplore?doc_id=ŚV_5,14.169ab_5,14.171cd'>ŚV_5,14.169ab_5,14.171cd</a>)</small></h3>	<p class='l'>sādhyahīnaś ca dṛṣṭāntaś cakṣurādy api tasya hi /</p>
<h3 id='5,14.169cd'>5,14.169cd <small></small></h3>	<p class='l'>varttate 'pohavatyeva taṃ yady api na budhyate //</p>
<h3 id='5,14.170ab'>5,14.170ab <small></small></h3>	<p class='l'>athānyāpohanirbhāsā na buddhiḥ siddhasādhanam /</p>
<h3 id='5,14.170cd'>5,14.170cd <small></small></h3>	<p class='l'>apoharūpam apy etad vastv ity eva hi gamyate //</p>
<h3 id='5,14.171ab'>5,14.171ab <small></small></h3>	<p class='l'>athāpohanimittāsya vṛttir arthe niṣidhyate /</p>
<h3 id='5,14.171cd'>5,14.171cd <small></small></h3>	<p class='l'>vyatirekāṅgateṣṭatvāt punaḥ prāk pakṣabādhanam //</p>
<h3 id='5,14.172ab'>5,14.172ab <small>(<a href='docExplore?doc_id=ŚV_5,14.172ab_5,14.176cd'>ŚV_5,14.172ab_5,14.176cd</a>)</small></h3>	<p class='l'>anumāne tathā caitad ity anaikāntiko bhavet /</p>
<h3 id='5,14.172cd'>5,14.172cd <small></small></h3>	<p class='l'>sandehabādhajātena pratyakṣeṇāpi cetasā //</p>
<h3 id='5,14.173ab'>5,14.173ab <small></small></h3>	<p class='l'>viruddhatā ca hetoḥ syāt, śabdaḥ śrotrādivad yataḥ /</p>
<h3 id='5,14.173cd'>5,14.173cd <small></small></h3>	<p class='l'>ātmāntaḥ karaṇākāśaiḥ svavācitvaṃ jahāti vāḥ //</p>
<h3 id='5,14.174ab'>5,14.174ab <small></small></h3>	<p class='l'>vidhirūpapravṛttir vā śabdo 'pohena varttate /</p>
<h3 id='5,14.174cd'>5,14.174cd <small></small></h3>	<p class='l'>anumānāṅgabhūtatvād yathaiva pratiṣedhakaḥ //</p>
<h3 id='5,14.175ab'>5,14.175ab <small></small></h3>	<p class='l'>jātiṃ vā na bravīty eṣa vyaktiṃ vā tadviśeṣitām /</p>
<h3 id='5,14.175cd'>5,14.175cd <small></small></h3>	<p class='l'>pramāyām aṅgabhūtatvāt tvakśrotrādi yathaiva ca //</p>
<h3 id='5,14.176ab'>5,14.176ab <small></small></h3>	<p class='l'>evaṃ sādhanamārgeṇa vācyāvācyanirūpaṇā /</p>
<h3 id='5,14.176cd'>5,14.176cd <small></small></h3>	<p class='l'>nāvātiṣṭhata ity atra kathyate lokavartmanā //</p>
<h2 id='5,15'>5,15</h2>
<p>&lt;vanavāda (VAV)&gt;</p>
<h3 id='5,15.1ab'>5,15.1ab <small>(<a href='docExplore?doc_id=ŚV_5,15.1ab_5,15.4ab'>ŚV_5,15.1ab_5,15.4ab</a>)</small></h3>	<p class='l'>sāsnādibhir viśiṣṭatvam ākṛter ucyate katham /</p>
<h3 id='5,15.1cd'>5,15.1cd <small></small></h3>	<p class='l'>yadāvayavisambandhi gotvaṃ nāvayave sthitam //</p>
<h3 id='5,15.2ab'>5,15.2ab <small></small></h3>	<p class='l'>ekāvayavisambandhas teṣāṃ gotvena vidyate /</p>
<h3 id='5,15.2cd'>5,15.2cd <small></small></h3>	<p class='l'>tenāsādhāraṇatvāt te syur gotvasyopalakṣaṇam //</p>
<h3 id='5,15.3ab'>5,15.3ab <small></small></h3>	<p class='l'>piṇḍe sattādijātīnāṃ bahvīnāṃ samavetatā /</p>
<h3 id='5,15.3cd'>5,15.3cd <small></small></h3>	<p class='l'>tābhyo viśiṣyate gotvaṃ sāsnādibhir asaṃśayam //</p>
<h3 id='5,15.4ab'>5,15.4ab <small></small></h3>	<p class='l'>na caite vyañjakās tasya guṇavad vā viśeṣaṇam /</p>
<h3 id='5,15.4cd'>5,15.4cd <small>(<a href='docExplore?doc_id=ŚV_5,15.4cd_5,15.7ab'>ŚV_5,15.4cd_5,15.7ab</a>)</small></h3>	<p class='l'>tathā hi nāgṛhīteṣu teṣu syād gotvabodhanam //</p>
<h3 id='5,15.5ab'>5,15.5ab <small></small></h3>	<p class='l'>teṣāṃ ca vyañjakaiḥ svaiḥ syāt punargrahaṇakalpanā /</p>
<h3 id='5,15.5cd'>5,15.5cd <small></small></h3>	<p class='l'>tathā satyanavasthā syāt na syād gotvāvadhāraṇam //</p>
<h3 id='5,15.6ab'>5,15.6ab <small></small></h3>	<p class='l'>sarveṣu ca gṛhīteṣu sāsnādiṣu bhavenmatiḥ /</p>
<h3 id='5,15.6cd'>5,15.6cd <small></small></h3>	<p class='l'>gotve, na caiṣu sarveṣu yugapad buddhisambhavaḥ //</p>
<h3 id='5,15.7ab'>5,15.7ab <small></small></h3>	<p class='l'>tasmāt sadbhāvamātreṇa mahattvādau yathaiva dhīḥ /</p>
<h3 id='5,15.7cd'>5,15.7cd <small>(<a href='docExplore?doc_id=ŚV_5,15.7cd_5,15.10cd'>ŚV_5,15.7cd_5,15.10cd</a>)</small></h3>	<p class='l'>kriyate 'vayavaiḥ piṇḍe tathā jātiguṇādiṣu //</p>
<h3 id='5,15.8ab'>5,15.8ab <small></small></h3>	<p class='l'>yady evam agṛhīteṣu teṣu kiṃ sā na jāyate /</p>
<h3 id='5,15.8cd'>5,15.8cd <small></small></h3>	<p class='l'>taddeśavyatirekeṇa grāhyaṃ yena na vidyate //</p>
<h3 id='5,15.9ab'>5,15.9ab <small></small></h3>	<p class='l'>gṛhyamāṇe tu gotvādau nāntarīyakahetukaḥ /</p>
<h3 id='5,15.9cd'>5,15.9cd <small></small></h3>	<p class='l'>sāsnādeḥ kasya cid bodhas taddeśatvena jāyate //</p>
<h3 id='5,15.10ab'>5,15.10ab <small></small></h3>	<p class='l'>tadanatyantabhedād vā tadviśiṣṭeti kīrtyate /</p>
<h3 id='5,15.10cd'>5,15.10cd <small></small></h3>	<p class='l'>bādhaḥ parānumānasya na pratyakṣeti bodhyate //</p>
<h3 id='5,15.11ab'>5,15.11ab <small>(<a href='docExplore?doc_id=ŚV_5,15.11ab_5,15.13cd'>ŚV_5,15.11ab_5,15.13cd</a>)</small></h3>	<p class='l'>pareṣāṃ sādhanaṃ hy atra nākṛtiḥ piṇḍataḥ pṛthak /</p>
<h3 id='5,15.11cd'>5,15.11cd <small></small></h3>	<p class='l'>taddhīhānāv avijñānāt paṅktiyūthavanādivat //</p>
<h3 id='5,15.12ab'>5,15.12ab <small></small></h3>	<p class='l'>sarvatra lokasiddhatvān na vācyaṃ sādhanaṃ svayam /</p>
<h3 id='5,15.12cd'>5,15.12cd <small></small></h3>	<p class='l'>niṣedhatāṃ pareṣāṃ tu virodhaṃ lokato vadet //</p>
<h3 id='5,15.13ab'>5,15.13ab <small></small></h3>	<p class='l'>visaṃvādo na dṛśyeta yadi pratyakṣatākṛteḥ /</p>
<h3 id='5,15.13cd'>5,15.13cd <small></small></h3>	<p class='l'>pramāṇe 'pi visaṃvādāt tārkikeṣu kuto nv iyam //</p>
<h3 id='5,15.14ab'>5,15.14ab <small>(<a href='docExplore?doc_id=ŚV_5,15.14ab_5,15.17ab'>ŚV_5,15.14ab_5,15.17ab</a>)</small></h3>	<p class='l'>rūpādāv api teṣāṃ hi pratyakṣatvena sammate /</p>
<h3 id='5,15.14cd'>5,15.14cd <small></small></h3>	<p class='l'>vivādaḥ, naiva lokas tu jātau vipratipadyate //</p>
<h3 id='5,15.15ab'>5,15.15ab <small></small></h3>	<p class='l'>vyavahārā hi dṛśyante sāmānyārthanibandhanāḥ /</p>
<h3 id='5,15.15cd'>5,15.15cd <small></small></h3>	<p class='l'>dadhitakrādidānādau kauṇḍinyabrāhmaṇādiṣu //</p>
<h3 id='5,15.16ab'>5,15.16ab <small></small></h3>	<p class='l'>ākṛtir jātir evātra saṃsthānaṃ na prakalpyate /</p>
<h3 id='5,15.16cd'>5,15.16cd <small></small></h3>	<p class='l'>na hi vāyvagniśabdādau kiñ cit saṃsthānam iṣyate //</p>
<h3 id='5,15.17ab'>5,15.17ab <small></small></h3>	<p class='l'>anyadanyac ca saṃsthānaṃ pratipiṇḍaṃ pratīyate /</p>
<h3 id='5,15.17cd'>5,15.17cd <small>(<a href='docExplore?doc_id=ŚV_5,15.17cd_5,15.20cd'>ŚV_5,15.17cd_5,15.20cd</a>)</small></h3>	<p class='l'>saṃyogātmakatāyāṃ tu vibhāgeṣu vinaśyati //</p>
<h3 id='5,15.18ab'>5,15.18ab <small></small></h3>	<p class='l'>atha saṃsthānasāmānyam, aśvādāv api tatsamam /</p>
<h3 id='5,15.18cd'>5,15.18cd <small></small></h3>	<p class='l'>na gotvena vinā hy etad vyavacchinnaṃ pratīyate //</p>
<h3 id='5,15.19ab'>5,15.19ab <small></small></h3>	<p class='l'>sarvapratikṛtīnāṃ ca saṃsthāne saty apīdṛśe /</p>
<h3 id='5,15.19cd'>5,15.19cd <small></small></h3>	<p class='l'>na gotvādimatir dṛṣṭā, tasmāj jātiḥ pṛthak tataḥ //</p>
<h3 id='5,15.20ab'>5,15.20ab <small></small></h3>	<p class='l'>rucakādiṣu sāmānyaṃ rucakatvād yudāhṛtam /</p>
<h3 id='5,15.20cd'>5,15.20cd <small></small></h3>	<p class='l'>bhinneṣu caiṣu sāmānyaṃ suvarṇatvaṃ pratīyate //</p>
<h3 id='5,15.21ab'>5,15.21ab <small>(<a href='docExplore?doc_id=ŚV_5,15.21ab_5,15.23cd'>ŚV_5,15.21ab_5,15.23cd</a>)</small></h3>	<p class='l'>vardhamānakabhaṅge ca rucakaḥ kriyate yadā /</p>
<h3 id='5,15.21cd'>5,15.21cd <small></small></h3>	<p class='l'>tadā pūrvārthinaḥ śokaḥ prītiś cāpy uttarārthinaḥ //</p>
<h3 id='5,15.22ab'>5,15.22ab <small></small></h3>	<p class='l'>hemārthinas tu mādhyasthaṃ tasmād vastu trayātmakam /</p>
<h3 id='5,15.22cd'>5,15.22cd <small></small></h3>	<p class='l'>notpādasthitibhaṅgānām abhāve syān matitrayam //</p>
<h3 id='5,15.23ab'>5,15.23ab <small></small></h3>	<p class='l'>na nāśena vinā śoko notpādena vinā sukham /</p>
<h3 id='5,15.23cd'>5,15.23cd <small></small></h3>	<p class='l'>sthityā vinā na mādhyasthyam, tena sāmānyanityatā //</p>
<h3 id='5,15.24ab'>5,15.24ab <small>(<a href='docExplore?doc_id=ŚV_5,15.24ab_5,15.27ab'>ŚV_5,15.24ab_5,15.27ab</a>)</small></h3>	<p class='l'>mudgamāṣatilādau ca yatra bhedo na lakṣyate /</p>
<h3 id='5,15.24cd'>5,15.24cd <small></small></h3>	<p class='l'>tatraikabuddhinirgrāhyā jātir indriyagocaraḥ //</p>
<h3 id='5,15.25ab'>5,15.25ab <small></small></h3>	<p class='l'>ārād dṛṣṭe ca puruṣe sandeho brāhmaṇādiṣu /</p>
<h3 id='5,15.25cd'>5,15.25cd <small></small></h3>	<p class='l'>na syād yadi na gṛhyeta sāmānyaṃ cakṣurādinā //</p>
<h3 id='5,15.26ab'>5,15.26ab <small></small></h3>	<p class='l'>tasyopalakṣaṇaṃ cāpi kva cit kena cid iṣyate /</p>
<h3 id='5,15.26cd'>5,15.26cd <small></small></h3>	<p class='l'>rūpādīnāṃ viśeṣeṇa deśakālādy apekṣayā //</p>
<h3 id='5,15.27ab'>5,15.27ab <small></small></h3>	<p class='l'>suvarṇaṃ bhidyate rūpāt tāmratvāder asaṃśayam /</p>
<h3 id='5,15.27cd'>5,15.27cd <small>(<a href='docExplore?doc_id=ŚV_5,15.27cd_5,15.30cd'>ŚV_5,15.27cd_5,15.30cd</a>)</small></h3>	<p class='l'>tailād ghṛtaṃ vilīnaṃ ca gandhena ca rasena ca //</p>
<h3 id='5,15.28ab'>5,15.28ab <small></small></h3>	<p class='l'>bhasmapracchādito vahniḥ sparśanenopalabhyate /</p>
<h3 id='5,15.28cd'>5,15.28cd <small></small></h3>	<p class='l'>aśvatvādau ca dūrasthe niścayo jāyate svanaiḥ //</p>
<h3 id='5,15.29ab'>5,15.29ab <small></small></h3>	<p class='l'>saṃsthānena ghaṭatvādi brāhmaṇatvādi yonitaḥ /</p>
<h3 id='5,15.29cd'>5,15.29cd <small></small></h3>	<p class='l'>kva cid ācārataś cāpi samyag rājānupālitāt //</p>
<h3 id='5,15.30ab'>5,15.30ab <small></small></h3>	<p class='l'>pratyekasamavetatvaṃ dṛṣṭatvān na virotsyate /</p>
<h3 id='5,15.30cd'>5,15.30cd <small></small></h3>	<p class='l'>tathā saty api nānātvaṃ naikabuddher bhaviṣyati //</p>
<h3 id='5,15.31ab'>5,15.31ab <small>(<a href='docExplore?doc_id=ŚV_5,15.31ab_5,15.33cd'>ŚV_5,15.31ab_5,15.33cd</a>)</small></h3>	<p class='l'>na hi sambandhibhedena svarūpaikatvabādhanam /</p>
<h3 id='5,15.31cd'>5,15.31cd <small></small></h3>	<p class='l'>vibhutvāvayavābhāvau pratipādyau ca śabdavat //</p>
<h3 id='5,15.32ab'>5,15.32ab <small></small></h3>	<p class='l'>yathā ca vyatirekaiva dṛśyamānā punaḥ punaḥ /</p>
<h3 id='5,15.32cd'>5,15.32cd <small></small></h3>	<p class='l'>kālabhede 'py abhinnaiva jātir bhinnāśrayā satī //</p>
<h3 id='5,15.33ab'>5,15.33ab <small></small></h3>	<p class='l'>kārtsyāvayavaśo vṛttiḥ praṣṭuṃ jātau na yujyate /</p>
<h3 id='5,15.33cd'>5,15.33cd <small></small></h3>	<p class='l'>na hi bhedavinirmukte kārtsnyabhāgavikalpanam //</p>
<h3 id='5,15.34ab'>5,15.34ab <small>(<a href='docExplore?doc_id=ŚV_5,15.34ab_5,15.37ab'>ŚV_5,15.34ab_5,15.37ab</a>)</small></h3>	<p class='l'>tasmād vyaktiṣu jātīnāṃ vṛttir astīti gamyate /</p>
<h3 id='5,15.34cd'>5,15.34cd <small></small></h3>	<p class='l'>viśeṣāvasarābhāvāt tanmātraivāvatiṣṭhate //</p>
<h3 id='5,15.35ab'>5,15.35ab <small></small></h3>	<p class='l'>yā cāvayavaśo vṛttiḥ sraksūtrādiṣu dṛśyate /</p>
<h3 id='5,15.35cd'>5,15.35cd <small></small></h3>	<p class='l'>bhūtakaṇṭhaguṇādeś ca pratipiṇḍaṃ samāptitaḥ //</p>
<h3 id='5,15.36ab'>5,15.36ab <small></small></h3>	<p class='l'>tatrāvayavayogitvam avibhutvaṃca kāraṇam /</p>
<h3 id='5,15.36cd'>5,15.36cd <small></small></h3>	<p class='l'>ākṛtes tadabhāvena na prasaktamado dvayam //</p>
<h3 id='5,15.37ab'>5,15.37ab <small></small></h3>	<p class='l'>na ca dvaividhyam eveti vṛtter asti niyāmakam /</p>
<h3 id='5,15.37cd'>5,15.37cd <small>(<a href='docExplore?doc_id=ŚV_5,15.37cd_5,15.40ab'>ŚV_5,15.37cd_5,15.40ab</a>)</small></h3>	<p class='l'>trividhāpi hi dṛṣṭatvāt sambhaved dvividhā yathā //</p>
<h3 id='5,15.38ab'>5,15.38ab <small></small></h3>	<p class='l'>itaratra na dṛṣṭaṃ cet sragādiṣv api tatsamam /</p>
<h3 id='5,15.38cd'>5,15.38cd <small></small></h3>	<p class='l'>naiva hy anyonyatulyatvaṃ tayor nāpy anayā saha //</p>
<h3 id='5,15.39ab'>5,15.39ab <small></small></h3>	<p class='l'>na hy anyasminn adṛṣṭatvād vahner auṣṇyaṃ praṇaśyati /</p>
<h3 id='5,15.39cd'>5,15.39cd <small></small></h3>	<p class='l'>na cānumānagamyeyaṃ vāñched yena nidarśanam //</p>
<h3 id='5,15.40ab'>5,15.40ab <small></small></h3>	<p class='l'>svarūpataś ca dṛṣṭāyā vṛtter na pararūpataḥ /</p>
<h3 id='5,15.40cd'>5,15.40cd <small>(<a href='docExplore?doc_id=ŚV_5,15.40cd_5,15.43cd'>ŚV_5,15.40cd_5,15.43cd</a>)</small></h3>	<p class='l'>nirākriyopapadyeta tadviśeṣam apaśyatām //</p>
<h3 id='5,15.41ab'>5,15.41ab <small></small></h3>	<p class='l'>aṅgāṅgāsambhavāc cāpi yā pradhānanirākriyā /</p>
<h3 id='5,15.41cd'>5,15.41cd <small></small></h3>	<p class='l'>sā 'yuktaiva, anumānena pratyakṣajñānabādhanāt //</p>
<h3 id='5,15.42ab'>5,15.42ab <small></small></h3>	<p class='l'>tasmād asambhavo yasya tanmātrasyaiva bādhanam /</p>
<h3 id='5,15.42cd'>5,15.42cd <small></small></h3>	<p class='l'>yuktaṃ na tāvatānyo 'pi sambhavan bādham arhati //</p>
<h3 id='5,15.43ab'>5,15.43ab <small></small></h3>	<p class='l'>tena vaiśeṣikoktāpi jātiḥ sarvagatā satī /</p>
<h3 id='5,15.43cd'>5,15.43cd <small></small></h3>	<p class='l'>vyajyate yatra piṇḍena varṇavat tatra gṛhyate //</p>
<h3 id='5,15.44ab'>5,15.44ab <small>(<a href='docExplore?doc_id=ŚV_5,15.44ab_5,15.47ab'>ŚV_5,15.44ab_5,15.47ab</a>)</small></h3>	<p class='l'>tasmāt piṇḍeṣu gobuddhir ekagotvanibandhanā /</p>
<h3 id='5,15.44cd'>5,15.44cd <small></small></h3>	<p class='l'>gavābhāsaikarūpyābhām ekagopiṇḍabuddhivat //</p>
<h3 id='5,15.45ab'>5,15.45ab <small></small></h3>	<p class='l'>na śābaleyād gobuddhis tato 'nyālambanāpi vā /</p>
<h3 id='5,15.45cd'>5,15.45cd <small></small></h3>	<p class='l'>tadabhāve 'pi sadbhāvād ghaṭe pārthivabuddhivat //</p>
<h3 id='5,15.46ab'>5,15.46ab <small></small></h3>	<p class='l'>pratyekasamavetārthaviṣayā vāpi gomatiḥ /</p>
<h3 id='5,15.46cd'>5,15.46cd <small></small></h3>	<p class='l'>pratyekaṃ kṛtsnabuddhitvāt pratyekavyaktibuddhivat //</p>
<h3 id='5,15.47ab'>5,15.47ab <small></small></h3>	<p class='l'>pratyekasamavetāpi jātir ekaikabuddhitaḥ /</p>
<h3 id='5,15.47cd'>5,15.47cd <small>(<a href='docExplore?doc_id=ŚV_5,15.47cd_5,15.50cd'>ŚV_5,15.47cd_5,15.50cd</a>)</small></h3>	<p class='l'>nañyukteṣv api vākyeṣu brahmaṇādinivartanam //</p>
<h3 id='5,15.48ab'>5,15.48ab <small></small></h3>	<p class='l'>na ca sādṛśyaviṣayā godhīs tādrūpyajanmataḥ /</p>
<h3 id='5,15.48cd'>5,15.48cd <small></small></h3>	<p class='l'>prāmāṇye sati yadvad dhi pratyabhijñaikavastuni //</p>
<h3 id='5,15.49ab'>5,15.49ab <small></small></h3>	<p class='l'>naikarūpamatir gotve mithyā vaktuṃ ca śakyate /</p>
<h3 id='5,15.49cd'>5,15.49cd <small></small></h3>	<p class='l'>nātra kāraṇadoṣo 'sti bādhakapratyayo 'pi vā //</p>
<h3 id='5,15.50ab'>5,15.50ab <small></small></h3>	<p class='l'>yadā vyaktyatirekeṇa grāhyatvād anyatākṛteḥ /</p>
<h3 id='5,15.50cd'>5,15.50cd <small></small></h3>	<p class='l'>vanavannāsty anaikāntāt tatrāsambaddhatā katham //</p>
<h3 id='5,15.51ab'>5,15.51ab <small>(<a href='docExplore?doc_id=ŚV_5,15.51ab_5,15.53cd'>ŚV_5,15.51ab_5,15.53cd</a>)</small></h3>	<p class='l'>sādhanaṃ cen mayocyeta yujyeta vyabhicāritā /</p>
<h3 id='5,15.51cd'>5,15.51cd <small></small></h3>	<p class='l'>dūṣaṇatvadhiyā tv etad asambaddhatvam ucyate //</p>
<h3 id='5,15.52ab'>5,15.52ab <small></small></h3>	<p class='l'>nāstitvahetor uktaiṣā pratyakṣeṇa viruddhatā /</p>
<h3 id='5,15.52cd'>5,15.52cd <small></small></h3>	<p class='l'>parasya sādhanaṃ hy atra yat tat pūrvam udāhṛtam //</p>
<h3 id='5,15.53ab'>5,15.53ab <small></small></h3>	<p class='l'>pratyakṣābhāsatā cātra naivāsti vanabuddhivat /</p>
<h3 id='5,15.53cd'>5,15.53cd <small></small></h3>	<p class='l'>kasya cin na hi mithyātvāt sarvaṃ mithyety asaṅgatiḥ //</p>
<h3 id='5,15.54ab'>5,15.54ab <small>(<a href='docExplore?doc_id=ŚV_5,15.54ab_5,15.56cd'>ŚV_5,15.54ab_5,15.56cd</a>)</small></h3>	<p class='l'>yathā vanādibuddhīnāṃ mithyātvān na rasādidhīḥ /</p>
<h3 id='5,15.54cd'>5,15.54cd <small></small></h3>	<p class='l'>mithyaivaṃ jātibuddhiḥ syād viśeṣo vābhidhīyatām //</p>
<h3 id='5,15.55ab'>5,15.55ab <small></small></h3>	<p class='l'>vṛkṣebhyo vyatirekeṇa vane yaikamatir bhavet /</p>
<h3 id='5,15.55cd'>5,15.55cd <small></small></h3>	<p class='l'>dūratvadoṣāt tatra syād ākṛtau tu na vidyate //</p>
<h3 id='5,15.56ab'>5,15.56ab <small></small></h3>	<p class='l'>sannikṛṣṭasya vṛkṣeṣu buddhyekatvaṃ nivartate /</p>
<h3 id='5,15.56cd'>5,15.56cd <small></small></h3>	<p class='l'>kena cit tu prakāreṇa jātibuddhir na naśyati //</p>
<h3 id='5,15.57ab'>5,15.57ab <small>(<a href='docExplore?doc_id=ŚV_5,15.57ab_5,15.59cd'>ŚV_5,15.57ab_5,15.59cd</a>)</small></h3>	<p class='l'>yaikatvadhīr vinā śabdāt saivaṃ tāvan nirākṛtā /</p>
<h3 id='5,15.57cd'>5,15.57cd <small></small></h3>	<p class='l'>vanaśabdānuraktā tu madhyasthasyāpi jāyate //</p>
<h3 id='5,15.58ab'>5,15.58ab <small></small></h3>	<p class='l'>mithyātvakalpanā tv asyāḥ pratyakṣāder asambhavāt /</p>
<h3 id='5,15.58cd'>5,15.58cd <small></small></h3>	<p class='l'>jātiḥ sarvapramāṇais tu tadrūpaivāvagamyate //</p>
<h3 id='5,15.59ab'>5,15.59ab <small></small></h3>	<p class='l'>pramāṇāntaradṛṣṭe ca padam arthe prayujyate /</p>
<h3 id='5,15.59cd'>5,15.59cd <small></small></h3>	<p class='l'>tasmād dṛṣṭe prayuktasya mithyātvaṃ syād vanādiṣu //</p>
<h3 id='5,15.60ab'>5,15.60ab <small>(<a href='docExplore?doc_id=ŚV_5,15.60ab_5,15.62cd'>ŚV_5,15.60ab_5,15.62cd</a>)</small></h3>	<p class='l'>ke cin nityaṃ vanaikatvaṃ śabdagamyaṃ samāśritāḥ /</p>
<h3 id='5,15.60cd'>5,15.60cd <small></small></h3>	<p class='l'>anyaiḥ saṅgatyabhāve 'pi satyaṃ tat syād rasādivat //</p>
<h3 id='5,15.61ab'>5,15.61ab <small></small></h3>	<p class='l'>mithyātvaṃ yadasaṅgatyā tadajñāne prasajyate /</p>
<h3 id='5,15.61cd'>5,15.61cd <small></small></h3>	<p class='l'>jñāyamānasya doṣas tu na tu kaś cid asaṅgateḥ //</p>
<h3 id='5,15.62ab'>5,15.62ab <small></small></h3>	<p class='l'>pramāṇāntaragamye 'rthe padaṃ nityaṃ prayujyate /</p>
<h3 id='5,15.62cd'>5,15.62cd <small></small></h3>	<p class='l'>dharmo 'yaṃ na ca sarveṣāṃ padānām abhyupeyate //</p>
<h3 id='5,15.63ab'>5,15.63ab <small>(<a href='docExplore?doc_id=ŚV_5,15.63ab_5,15.65cd'>ŚV_5,15.63ab_5,15.65cd</a>)</small></h3>	<p class='l'>asty eva saṅgatiś cātra vṛkṣā hi bahavo vanam /</p>
<h3 id='5,15.63cd'>5,15.63cd <small></small></h3>	<p class='l'>te pramāṇāntarāj jñātāḥ, saṃkhyā caiṣānyavastuni //</p>
<h3 id='5,15.64ab'>5,15.64ab <small></small></h3>	<p class='l'>nānekasyaikaśabdyaṃ ced, ekaśeṣavad iṣyatām /</p>
<h3 id='5,15.64cd'>5,15.64cd <small></small></h3>	<p class='l'>tatra saṃkhyāvivṛddhiś ced, astu tanmātravarjanam //</p>
<h3 id='5,15.65ab'>5,15.65ab <small></small></h3>	<p class='l'>tasmāt sāmānyadṛṣṭena siddhaikatvasya saṅgatiḥ /</p>
<h3 id='5,15.65cd'>5,15.65cd <small></small></h3>	<p class='l'>tenānyānavagamyāpi saṃkhyā syāt sūryayānavat //</p>
<h3 id='5,15.66ab'>5,15.66ab <small>(<a href='docExplore?doc_id=ŚV_5,15.66ab_5,15.68cd'>ŚV_5,15.66ab_5,15.68cd</a>)</small></h3>	<p class='l'>ke cid bahutvasāmānyam āhur vṛkṣasthitaṃ vanam /</p>
<h3 id='5,15.66cd'>5,15.66cd <small></small></h3>	<p class='l'>tatra caikatvam asty eva, vanatvaṃ vāpi vidyate //</p>
<h3 id='5,15.67ab'>5,15.67ab <small></small></h3>	<p class='l'>vināpy ekāśrayatvena yathaivāvayavo tathā /</p>
<h3 id='5,15.67cd'>5,15.67cd <small></small></h3>	<p class='l'>asaṃyuktair abhivyaktir dṛṣṭatvān na virotsyate //</p>
<h3 id='5,15.68ab'>5,15.68ab <small></small></h3>	<p class='l'>anyatrāpi ca tadbuddheḥ sāmānyaṃ tad abhaviṣyati /</p>
<h3 id='5,15.68cd'>5,15.68cd <small></small></h3>	<p class='l'>yathā ca bhramaṇatvādibhaṅgiṣv avayaveṣv api //</p>
<h3 id='5,15.69ab'>5,15.69ab <small>(<a href='docExplore?doc_id=ŚV_5,15.69ab_5,15.72ab'>ŚV_5,15.69ab_5,15.72ab</a>)</small></h3>	<p class='l'>vyaktaṃ nānāśrayatve 'pi gṛhyate vanatā tathā /</p>
<h3 id='5,15.69cd'>5,15.69cd <small></small></h3>	<p class='l'>yadvaikakāryahetutvād ekagośabdavad vanam //</p>
<h3 id='5,15.70ab'>5,15.70ab <small></small></h3>	<p class='l'>nityaṃ ye vyastavijñātā vṛkṣā neṣṭā hi te vanam /</p>
<h3 id='5,15.70cd'>5,15.70cd <small></small></h3>	<p class='l'>yad vā lakṣaṇayaikatvaṃ deśakālakriyādibhiḥ //</p>
<h3 id='5,15.71ab'>5,15.71ab <small></small></h3>	<p class='l'>dravyaikatvād vināpīṣṭaṃ paṅktiyūthavanādiṣu /</p>
<h3 id='5,15.71cd'>5,15.71cd <small></small></h3>	<p class='l'>vṛkṣāṇāṃ samudāye ca vanadhīr jāyate yathā //</p>
<h3 id='5,15.72ab'>5,15.72ab <small></small></h3>	<p class='l'>naivaṃ gosamudāye 'pi gotvadhīr upajāyate /</p>
<h3 id='5,15.72cd'>5,15.72cd <small>(<a href='docExplore?doc_id=ŚV_5,15.72cd_5,15.75ab'>ŚV_5,15.72cd_5,15.75ab</a>)</small></h3>	<p class='l'>yādṛśī vṛkṣadhīs tatra gotvadhīr api tādṛśī //</p>
<h3 id='5,15.73ab'>5,15.73ab <small></small></h3>	<p class='l'>vanavan nāpṛthaksiddheḥ samudāyatvakalpanā /</p>
<h3 id='5,15.73cd'>5,15.73cd <small></small></h3>	<p class='l'>na ca sāsnādisaṅghātas tadbuddhyālambanaṃ bhavet //</p>
<h3 id='5,15.74ab'>5,15.74ab <small></small></h3>	<p class='l'>kṣīṇeṣu piṇḍabuddhyaiṣu tatsāmānye hi gotvadhīḥ /</p>
<h3 id='5,15.74cd'>5,15.74cd <small></small></h3>	<p class='l'>tenāvayavyabhāve 'pi sāmānyaṃ vyatiricyate //</p>
<h3 id='5,15.75ab'>5,15.75ab <small></small></h3>	<p class='l'>pūrvoktād eva tu nyāyāt sidhyed atrāvayavy api /</p>
<h3 id='5,15.75cd'>5,15.75cd <small>(<a href='docExplore?doc_id=ŚV_5,15.75cd_5,15.78ab'>ŚV_5,15.75cd_5,15.78ab</a>)</small></h3>	<p class='l'>tasyāpy atyantabhinnatvaṃ na syād avayavaiḥ saha //</p>
<h3 id='5,15.76ab'>5,15.76ab <small></small></h3>	<p class='l'>vyaktibhyo jātivac caiṣa na niṣkṛṣṭaḥ pratīyate /</p>
<h3 id='5,15.76cd'>5,15.76cd <small></small></h3>	<p class='l'>kaiś cid avyatiriktatvaṃ kaiś cic ca vyatiriktatā //</p>
<h3 id='5,15.77ab'>5,15.77ab <small></small></h3>	<p class='l'>dūṣitā sādhitā vāpi na ca tatra balābalam /</p>
<h3 id='5,15.77cd'>5,15.77cd <small></small></h3>	<p class='l'>kadā cin niścitaṃ kaiś cit tasmān madhyasthatā varam //</p>
<h3 id='5,15.78ab'>5,15.78ab <small></small></h3>	<p class='l'>tato 'nyānanyate nasya sto na staś ceti kīrttyate /</p>
<h3 id='5,15.78cd'>5,15.78cd <small>(<a href='docExplore?doc_id=ŚV_5,15.78cd_5,15.81cd'>ŚV_5,15.78cd_5,15.81cd</a>)</small></h3>	<p class='l'>tasmāc citravadevāsya mṛṣā syād ekarūpatā //</p>
<h3 id='5,15.79ab'>5,15.79ab <small></small></h3>	<p class='l'>vastvanekatvavādāc ca na sandindhāpramāṇatā /</p>
<h3 id='5,15.79cd'>5,15.79cd <small></small></h3>	<p class='l'>jñānaṃ sandihyate yatra tatra na syāt pramāṇatā //</p>
<h3 id='5,15.80ab'>5,15.80ab <small></small></h3>	<p class='l'>ihānaikāntikaṃ vastv ityevaṃ jñānaṃ suniścitam /</p>
<h3 id='5,15.80cd'>5,15.80cd <small></small></h3>	<p class='l'>niṣkṛṣyāvayavān buddhyā yāvayavyapratītatā //</p>
<h3 id='5,15.81ab'>5,15.81ab <small></small></h3>	<p class='l'>buddhisthatvād vināśasya saulūkyasyāpi yujyate /</p>
<h3 id='5,15.81cd'>5,15.81cd <small></small></h3>	<p class='l'>vṛttiś cāvayaveṣv asya vyāsajyaiva pratīyate //</p>
<h3 id='5,15.82ab'>5,15.82ab <small>(<a href='docExplore?doc_id=ŚV_5,15.82ab_5,15.84cd'>ŚV_5,15.82ab_5,15.84cd</a>)</small></h3>	<p class='l'>tataḥ kārtsnyādisampraśnaḥ pratyākhyeyo 'tra jātivat /</p>
<h3 id='5,15.82cd'>5,15.82cd <small></small></h3>	<p class='l'>sāsnādiguṇahetuś cen nānyasmin gotvadhīr bhavet //</p>
<h3 id='5,15.83ab'>5,15.83ab <small></small></h3>	<p class='l'>bhinna eva hi sāsnādiḥ piṇḍāt piṇḍāntareyataḥ /</p>
<h3 id='5,15.83cd'>5,15.83cd <small></small></h3>	<p class='l'>na cāvayavasāmānyaṃ pareṣām upapadyate //</p>
<h3 id='5,15.84ab'>5,15.84ab <small></small></h3>	<p class='l'>tasmāt sāsnādito 'nyena gotvadhīr upajanyate /</p>
<h3 id='5,15.84cd'>5,15.84cd <small></small></h3>	<p class='l'>vanāntareṣa yā buddhir vanam ity upajāyate //</p>
<h3 id='5,15.85ab'>5,15.85ab <small>(<a href='docExplore?doc_id=ŚV_5,15.85ab_5,15.87cd'>ŚV_5,15.85ab_5,15.87cd</a>)</small></h3>	<p class='l'>tasyās tad eva vṛkṣatvaṃ grāhyaṃ bahvāśrayaṃ viduḥ /</p>
<h3 id='5,15.85cd'>5,15.85cd <small></small></h3>	<p class='l'>ekatve 'py ākṛter yadvad bahutvaṃ vyaktyapekṣayā //</p>
<h3 id='5,15.86ab'>5,15.86ab <small></small></h3>	<p class='l'>bahutve hi tathā vyakter ekatvaṃ jātyapekṣayā /</p>
<h3 id='5,15.86cd'>5,15.86cd <small></small></h3>	<p class='l'>ekānekābhidhāne ca śabdā niyataśaktayaḥ //</p>
<h3 id='5,15.87ab'>5,15.87ab <small></small></h3>	<p class='l'>ke cid vyaktiṃ tv asaṃkhyākāṃ gamayanty ambarādiṣu /</p>
<h3 id='5,15.87cd'>5,15.87cd <small></small></h3>	<p class='l'>eko vrīhiḥ suniṣpannaḥ iti jātiṃ svasaṃkhyayā //</p>
<h3 id='5,15.88ab'>5,15.88ab <small>(<a href='docExplore?doc_id=ŚV_5,15.88ab_5,15.91ab'>ŚV_5,15.88ab_5,15.91ab</a>)</small></h3>	<p class='l'>patnīsannahanādau tu vyaktim ākṛtisaṃkhyayā /</p>
<h3 id='5,15.88cd'>5,15.88cd <small></small></h3>	<p class='l'>kapiñjalādijātes tu pratītir vyaktisaṃkhyayā //</p>
<h3 id='5,15.89ab'>5,15.89ab <small></small></h3>	<p class='l'>vyaktijātī vadanty anye dravyāvayavasaṃkhyayā /</p>
<h3 id='5,15.89cd'>5,15.89cd <small></small></h3>	<p class='l'>asmān iti yathaikasmin pāśānaditir ity api //</p>
<h3 id='5,15.90ab'>5,15.90ab <small></small></h3>	<p class='l'>tatra vrīhyādiśabdānāṃ saṃkhyāyogo yathāruci /</p>
<h3 id='5,15.90cd'>5,15.90cd <small></small></h3>	<p class='l'>vanadārādiśabdās tu pravartante vyavasthayā //</p>
<h3 id='5,15.91ab'>5,15.91ab <small></small></h3>	<p class='l'>jaṅgame sthāvare cārthe yathā yūthavanādayaḥ /</p>
<h3 id='5,15.91cd'>5,15.91cd <small>(<a href='docExplore?doc_id=ŚV_5,15.91cd_5,15.94cd'>ŚV_5,15.91cd_5,15.94cd</a>)</small></h3>	<p class='l'>tatra vyaktau ca jātau ca dārādiś cet prayujyate //</p>
<h3 id='5,15.92ab'>5,15.92ab <small></small></h3>	<p class='l'>vyakter avayavānāṃ ca saṃkhyām ādāya vartate /</p>
<h3 id='5,15.92cd'>5,15.92cd <small></small></h3>	<p class='l'>vanaśabdaḥ punarvyaktīr jātisaṃkhyāviśeṣitāḥ //</p>
<h3 id='5,15.93ab'>5,15.93ab <small></small></h3>	<p class='l'>bahvīrāhātha vā jātiṃ bahuvyaktisamāśrayām /</p>
<h3 id='5,15.93cd'>5,15.93cd <small></small></h3>	<p class='l'>evaṃ paṅktyādiśabdānāṃ saṃyogādi viśeṣaṇam //</p>
<h3 id='5,15.94ab'>5,15.94ab <small></small></h3>	<p class='l'>sarveṣāṃ kiñ cid astīti na nirālambanaikadhīḥ /</p>
<h3 id='5,15.94cd'>5,15.94cd <small></small></h3>	<p class='l'>tulyaṃ pratyakṣayā ''kṛtyā vane yat tadasad yadi //</p>
<h3 id='5,15.95ab'>5,15.95ab <small>(<a href='docExplore?doc_id=ŚV_5,15.95ab_5,15.97cd'>ŚV_5,15.95ab_5,15.97cd</a>)</small></h3>	<p class='l'>vṛkṣās tatra tayā tulyā iti śūnyatvavāditā /</p>
<h3 id='5,15.95cd'>5,15.95cd <small></small></h3>	<p class='l'>pratyakṣābhāsagamyatvād vṛkṣebhyo 'nyat tu tadvanam //</p>
<h3 id='5,15.96ab'>5,15.96ab <small></small></h3>	<p class='l'>nā''kṛtyā saha tasyāsti sparddhā pratyakṣagamyayā /</p>
<h3 id='5,15.96cd'>5,15.96cd <small></small></h3>	<p class='l'>athā''kṛtyā vanaṃ tulyaṃ sadbhāvena prasajyate /</p>
<h3 id='5,15.96ef'>5,15.96ef <small></small></h3>	<p class='l'>jātipakṣavimokena vanasiddhāntadūṣaṇam //</p>
<h3 id='5,15.97ab'>5,15.97ab <small></small></h3>	<p class='l'>iti nigaditam etallokasiddhaiḥ padārthair vyavahṛtir iha śāstre na svatantrābhyupetaiḥ /</p>
<h3 id='5,15.97cd'>5,15.97cd <small></small></h3>	<p class='l'>bhavati ca janadṛṣṭyā jātipaṅktyādibhedo yadi tu na ghaṭate 'sau naiva bādho 'sti kaś cit //</p>
<h2 id='5,16'>5,16</h2>
<p>&lt;sambandhākṣepaparihāra (SAP)&gt;</p>
<h3 id='5,16.1ab'>5,16.1ab <small>(<a href='docExplore?doc_id=ŚV_5,16.1ab_5,16.3cd'>ŚV_5,16.1ab_5,16.3cd</a>)</small></h3>	<p class='l'>bhavetāṃ nāma śabdārthau yāvetāvuditau tvayā /</p>
<h3 id='5,16.1cd'>5,16.1cd <small></small></h3>	<p class='l'>yadarthas tu prayāso 'yaṃ sa sambandho nirūpyatām //</p>
<h3 id='5,16.2ab'>5,16.2ab <small></small></h3>	<p class='l'>pūrvam evopadiṣṭaḥ san sambandhaḥ kin tu pṛcchyate /</p>
<h3 id='5,16.2cd'>5,16.2cd <small></small></h3>	<p class='l'>svarūpākathanāc caitad uttaraṃ nopapadyate //</p>
<h3 id='5,16.3ab'>5,16.3ab <small></small></h3>	<p class='l'>kim auṣadhaṃ jvarasyeti pṛṣṭo yadi vaded idam /</p>
<h3 id='5,16.3cd'>5,16.3cd <small></small></h3>	<p class='l'>yenāsau naśyatīty evaṃ kiṃ tena kathitaṃ bhavet //</p>
<h3 id='5,16.4ab'>5,16.4ab <small>(<a href='docExplore?doc_id=ŚV_5,16.4ab_5,16.6cd'>ŚV_5,16.4ab_5,16.6cd</a>)</small></h3>	<p class='l'>tatra ke cid vanty eva pūrvatrāparitoṣataḥ /</p>
<h3 id='5,16.4cd'>5,16.4cd <small></small></h3>	<p class='l'>praśnaḥ punarupakrāntaḥ sambandhāntaram icchatā //</p>
<h3 id='5,16.5ab'>5,16.5ab <small></small></h3>	<p class='l'>yaḥ saṃjñāsaṃjñisambandhaḥ pratītyuttaro yataḥ /</p>
<h3 id='5,16.5cd'>5,16.5cd <small></small></h3>	<p class='l'>sā cānyapūrvikā tasmān nāsya pratyāyanāṅgatā //</p>
<h3 id='5,16.6ab'>5,16.6ab <small></small></h3>	<p class='l'>ajānāno 'pi saṃjñātvaṃ sambandhāntaradarśanāt /</p>
<h3 id='5,16.6cd'>5,16.6cd <small></small></h3>	<p class='l'>buddhyate 'rthaṃ tataḥ paścāt kaś cit saṃjñeti manyate //</p>
<h3 id='5,16.7ab'>5,16.7ab <small>(<a href='docExplore?doc_id=ŚV_5,16.7ab_5,16.9cd'>ŚV_5,16.7ab_5,16.9cd</a>)</small></h3>	<p class='l'>tam evānyo 'vinābhāvam atra sambandham icchati /</p>
<h3 id='5,16.7cd'>5,16.7cd <small></small></h3>	<p class='l'>na hi tasmād vinā śabde jñāte syād arthabodhanam //</p>
<h3 id='5,16.8ab'>5,16.8ab <small></small></h3>	<p class='l'>tattvayuktam, na bhāṣye 'sti tādṛksambandhakīrtanam /</p>
<h3 id='5,16.8cd'>5,16.8cd <small></small></h3>	<p class='l'>yadi hy etāvatocyeta kiṃ nānuktaḥ pratīyate //</p>
<h3 id='5,16.9ab'>5,16.9ab <small></small></h3>	<p class='l'>prayuktaś cāvinābhāvasaṃjñā lokāt tu gamyate /</p>
<h3 id='5,16.9cd'>5,16.9cd <small></small></h3>	<p class='l'>saṃjñetyagamyamāne 'pi gamakatvaṃ pratīyate //</p>
<h3 id='5,16.10ab'>5,16.10ab <small>(<a href='docExplore?doc_id=ŚV_5,16.10ab_5,16.12cd'>ŚV_5,16.10ab_5,16.12cd</a>)</small></h3>	<p class='l'>tasmāt sa eva śabdārthacintāvyavahito 'dhunā /</p>
<h3 id='5,16.10cd'>5,16.10cd <small></small></h3>	<p class='l'>nityānityavicārārthaṃ sambandhaḥ smāryate punaḥ //</p>
<h3 id='5,16.11ab'>5,16.11ab <small></small></h3>	<p class='l'>yacchabde jñāta ity evaṃ śaktir evātra kīrtyate /</p>
<h3 id='5,16.11cd'>5,16.11cd <small></small></h3>	<p class='l'>kartṛtvaṃ karaṇatvaṃ vā yat tasyārthābhidhāṃ prati //</p>
<h3 id='5,16.12ab'>5,16.12ab <small></small></h3>	<p class='l'>svato naivāsti śaktatvaṃ vācyāvācakayor mithaḥ /</p>
<h3 id='5,16.12cd'>5,16.12cd <small></small></h3>	<p class='l'>pratītiḥ samayāt puṃsāṃ bhaved akṣinikocavat //</p>
<h3 id='5,16.13ab'>5,16.13ab <small>(<a href='docExplore?doc_id=ŚV_5,16.13ab_5,16.15cd'>ŚV_5,16.13ab_5,16.15cd</a>)</small></h3>	<p class='l'>samayaḥ pratimartyaṃ yā pratyuccāraṇam eva vā /</p>
<h3 id='5,16.13cd'>5,16.13cd <small></small></h3>	<p class='l'>kriyate jagadādau vā sakṛdekena kena cit //</p>
<h3 id='5,16.14ab'>5,16.14ab <small></small></h3>	<p class='l'>pratyekaṃ vāpi sambandho bhidyetaiko 'tha vā bhavet /</p>
<h3 id='5,16.14cd'>5,16.14cd <small></small></h3>	<p class='l'>ekatve kṛtako na syād, bhinnaś ced bhedadhīr bhavet //</p>
<h3 id='5,16.15ab'>5,16.15ab <small></small></h3>	<p class='l'>bhinnatve pratisambandhaṃ śaktiḥ kalpyābhidhā prati /</p>
<h3 id='5,16.15cd'>5,16.15cd <small></small></h3>	<p class='l'>ekasmin jñātaśaktau vā nānyenārthamatir bhavet //</p>
<h3 id='5,16.16ab'>5,16.16ab <small>(<a href='docExplore?doc_id=ŚV_5,16.16ab_5,16.18cd'>ŚV_5,16.16ab_5,16.18cd</a>)</small></h3>	<p class='l'>atha yo yasya puṃsaḥ syāt sa tena pratipadyate /</p>
<h3 id='5,16.16cd'>5,16.16cd <small></small></h3>	<p class='l'>yasyānekena sambandhaḥ kṛtas tasya kathaṃ bhavet //</p>
<h3 id='5,16.17ab'>5,16.17ab <small></small></h3>	<p class='l'>ekārthānāṃ vikalpaś cet, netarātyantabādhanāt /</p>
<h3 id='5,16.17cd'>5,16.17cd <small></small></h3>	<p class='l'>samuccayo 'pi naiteṣāṃ vyavahāre 'vagamyate //</p>
<h3 id='5,16.18ab'>5,16.18ab <small></small></h3>	<p class='l'>kiñ cid evaikamādāya vyavahāro hi dṛśyate /</p>
<h3 id='5,16.18cd'>5,16.18cd <small></small></h3>	<p class='l'>bahubhiḥ kṛtasambandhe na caiko gamako bhavet //</p>
<h3 id='5,16.19ab'>5,16.19ab <small>(<a href='docExplore?doc_id=ŚV_5,16.19ab_5,16.21cd'>ŚV_5,16.19ab_5,16.21cd</a>)</small></h3>	<p class='l'>śabdārthayor abhede 'pi pumbahutve 'pi kartari /</p>
<h3 id='5,16.19cd'>5,16.19cd <small></small></h3>	<p class='l'>nāyaṃ veti matir dṛṣṭā vikalpo 'to na yujyate //</p>
<h3 id='5,16.20ab'>5,16.20ab <small></small></h3>	<p class='l'>gośabde sakṛdukte ca bhinneṣu pratipattṛṣu /</p>
<h3 id='5,16.20cd'>5,16.20cd <small></small></h3>	<p class='l'>vikalpyamāne sambandhe kaś cid budhyeta netare //</p>
<h3 id='5,16.21ab'>5,16.21ab <small></small></h3>	<p class='l'>samuccayo nṛbhedāc cet, na, vaktraikyād asambhavāt /</p>
<h3 id='5,16.21cd'>5,16.21cd <small></small></h3>	<p class='l'>vaktṛśrotṛdhiyor bhedād vyavahāraś ca duṣyati //</p>
<h3 id='5,16.22ab'>5,16.22ab <small>(<a href='docExplore?doc_id=ŚV_5,16.22ab_5,16.24cd'>ŚV_5,16.22ab_5,16.24cd</a>)</small></h3>	<p class='l'>vaktur anyo hi sambandho buddhau śrotus tathāparaḥ /</p>
<h3 id='5,16.22cd'>5,16.22cd <small></small></h3>	<p class='l'>śrotuḥ kartuṃ ca sambandhaṃ vaktā kaṃ pratipadyatām //</p>
<h3 id='5,16.23ab'>5,16.23ab <small></small></h3>	<p class='l'>pūrvadṛṣṭo hi yas tena śrotur naiva karoti tam /</p>
<h3 id='5,16.23cd'>5,16.23cd <small></small></h3>	<p class='l'>yaṃ karoti navaṃ so 'pi na dṛṣṭaḥ pratipādakaḥ //</p>
<h3 id='5,16.24ab'>5,16.24ab <small></small></h3>	<p class='l'>sarvathā śrotṛsiddhiś ced, asiddhaṃ netaro vadet /</p>
<h3 id='5,16.24cd'>5,16.24cd <small></small></h3>	<p class='l'>ghaṭādāv api tulyaṃ cet, na, sāmānyaprasiddhitaḥ //</p>
<h3 id='5,16.25ab'>5,16.25ab <small>(<a href='docExplore?doc_id=ŚV_5,16.25ab_5,16.27cd'>ŚV_5,16.25ab_5,16.27cd</a>)</small></h3>	<p class='l'>yady api jñātasāmarthyā vyaktiḥ kartuṃ na śakyate /</p>
<h3 id='5,16.25cd'>5,16.25cd <small></small></h3>	<p class='l'>kriyate yā na tasyāś ca śaktiḥ kārye 'vadhāritā //</p>
<h3 id='5,16.26ab'>5,16.26ab <small></small></h3>	<p class='l'>tathāpy ākṛtitaḥ siddhā śaktir utpādanādiṣu /</p>
<h3 id='5,16.26cd'>5,16.26cd <small></small></h3>	<p class='l'>tasyā na cādimattāsti, sambandhas tvādimāṃs tava //</p>
<h3 id='5,16.27ab'>5,16.27ab <small></small></h3>	<p class='l'>yadi tatrāpi sāmānyaṃ nityam abhyupagamyate /</p>
<h3 id='5,16.27cd'>5,16.27cd <small></small></h3>	<p class='l'>tathāpy asmanmataṃ siddham, na tu dvyākārasambhavaḥ //</p>
<h3 id='5,16.28ab'>5,16.28ab <small>(<a href='docExplore?doc_id=ŚV_5,16.28ab_5,16.30cd'>ŚV_5,16.28ab_5,16.30cd</a>)</small></h3>	<p class='l'>śaktir eva hi sambandho bhedaś cāsyā na vidyate /</p>
<h3 id='5,16.28cd'>5,16.28cd <small></small></h3>	<p class='l'>sā hi kāryānumeyatvāt tadbhedam anuvartate //</p>
<h3 id='5,16.29ab'>5,16.29ab <small></small></h3>	<p class='l'>anyathānupapattyā ca śaktisadbhāvakalpanam /</p>
<h3 id='5,16.29cd'>5,16.29cd <small></small></h3>	<p class='l'>na caikayaiva siddhe 'rthe bahvīnāṃ kalpaneṣyate //</p>
<h3 id='5,16.30ab'>5,16.30ab <small></small></h3>	<p class='l'>sambandhākhyānakāle ca gośabdādāv udīrite /</p>
<h3 id='5,16.30cd'>5,16.30cd <small></small></h3>	<p class='l'>ke cit sambandhabuddhyārthaṃ buddhyante nāpare tathā //</p>
<h3 id='5,16.31ab'>5,16.31ab <small>(<a href='docExplore?doc_id=ŚV_5,16.31ab_5,16.33cd'>ŚV_5,16.31ab_5,16.33cd</a>)</small></h3>	<p class='l'>tatra sambandhanāstitve sarvo 'rthaṃ nāvadhārayet /</p>
<h3 id='5,16.31cd'>5,16.31cd <small></small></h3>	<p class='l'>astitve sarvabodhaś cet, na kaiś cid anupagrahāt //</p>
<h3 id='5,16.32ab'>5,16.32ab <small></small></h3>	<p class='l'>jñāpakatvād dhi sambandhaḥ svātmajñānam apekṣate /</p>
<h3 id='5,16.32cd'>5,16.32cd <small></small></h3>	<p class='l'>tenāsau vidyamāno 'pi nāgṛhītaḥ prakāśakaḥ //</p>
<h3 id='5,16.33ab'>5,16.33ab <small></small></h3>	<p class='l'>vidyamānasya cārthasya dṛṣṭam agrahaṇaṃ kva cit /</p>
<h3 id='5,16.33cd'>5,16.33cd <small></small></h3>	<p class='l'>na tv atyantāsato 'stitvaṃ kāṃś cit pratyupapadyate //</p>
<h3 id='5,16.34ab'>5,16.34ab <small>(<a href='docExplore?doc_id=ŚV_5,16.34ab_5,16.36cd'>ŚV_5,16.34ab_5,16.36cd</a>)</small></h3>	<p class='l'>viruddhau sadasadbhāvau na syātām ekavastuni /</p>
<h3 id='5,16.34cd'>5,16.34cd <small></small></h3>	<p class='l'>nanu tulyaṃ virodhitvaṃ jñātājñātatvayor api //</p>
<h3 id='5,16.35ab'>5,16.35ab <small></small></h3>	<p class='l'>jñānaṃ hi puruṣādhāraṃ tadbhedān na virotsyate /</p>
<h3 id='5,16.35cd'>5,16.35cd <small></small></h3>	<p class='l'>puruṣāntarasaṃsthaṃ ca nājñānaṃ tena bādhyate //</p>
<h3 id='5,16.36ab'>5,16.36ab <small></small></h3>	<p class='l'>sambandhādhāratāyāṃ ca virodhaḥ sadasattvayoḥ /</p>
<h3 id='5,16.36cd'>5,16.36cd <small></small></h3>	<p class='l'>pratyuktatvāc ca bhedasya tadvaśān nāvirodhitā //</p>
<h3 id='5,16.37ab'>5,16.37ab <small>(<a href='docExplore?doc_id=ŚV_5,16.37ab_5,16.39cd'>ŚV_5,16.37ab_5,16.39cd</a>)</small></h3>	<p class='l'>andhānandhasamīpasthaḥ śuklo 'ndhair nāvagamyate /</p>
<h3 id='5,16.37cd'>5,16.37cd <small></small></h3>	<p class='l'>gamyate cetarais tasya sadasattvena tāvatā //</p>
<h3 id='5,16.38ab'>5,16.38ab <small></small></h3>	<p class='l'>śaktyaśaktyor narāṇāṃ tu bhedāt tatrāvirodhitā /</p>
<h3 id='5,16.38cd'>5,16.38cd <small></small></h3>	<p class='l'>na hy anyo darśanasyāsti sambandhād dhetur atra hi //</p>
<h3 id='5,16.39ab'>5,16.39ab <small></small></h3>	<p class='l'>evam evendriyais tulyaṃ vyavahāropalambhanam /</p>
<h3 id='5,16.39cd'>5,16.39cd <small></small></h3>	<p class='l'>yeṣāṃ syāt te 'vabhotsyante tato 'rthaṃ netare 'ndhavat //</p>
<h3 id='5,16.40ab'>5,16.40ab <small>(<a href='docExplore?doc_id=ŚV_5,16.40ab_5,16.43ab'>ŚV_5,16.40ab_5,16.43ab</a>)</small></h3>	<p class='l'>ādhānavat sakṛś caitat tantreṇopakariṣyati /</p>
<h3 id='5,16.40cd'>5,16.40cd <small></small></h3>	<p class='l'>smaraṇaṃ bhetsyate cāsya vahnipraṇayanādivat //</p>
<h3 id='5,16.41ab'>5,16.41ab <small></small></h3>	<p class='l'>sarveṣām anabhijñānāṃ pūrvapūrvaprasiddhitaḥ /</p>
<h3 id='5,16.41cd'>5,16.41cd <small></small></h3>	<p class='l'>siddhaḥ sambandha ity evaṃ sambandhādir na vidyate //</p>
<h3 id='5,16.42ab'>5,16.42ab <small></small></h3>	<p class='l'>pratyuccāraṇanirvṛttir bhāṣya eva nirākṛtā /</p>
<h3 id='5,16.42cd'>5,16.42cd <small></small></h3>	<p class='l'>sargādau ca kriyā nāsti, tādṛkkālo hi neṣyate //</p>
<h3 id='5,16.43ab'>5,16.43ab <small></small></h3>	<p class='l'>yadi tv ādau jagat sṛṣṭvā dharmādharmau sasādhanau /</p>
<h3 id='5,16.43cd'>5,16.43cd <small>(<a href='docExplore?doc_id=ŚV_5,16.43cd_5,16.46ab'>ŚV_5,16.43cd_5,16.46ab</a>)</small></h3>	<p class='l'>yathā śabdārthasambandhān vedān kaś cit pravartayet //</p>
<h3 id='5,16.44ab'>5,16.44ab <small></small></h3>	<p class='l'>jagaddhitāya vedasya tathā kiñ cin na duṣyati /</p>
<h3 id='5,16.44cd'>5,16.44cd <small></small></h3>	<p class='l'>sarvajñavat tu dussādham ity atraitan na saṃśritam //</p>
<h3 id='5,16.45ab'>5,16.45ab <small></small></h3>	<p class='l'>yadā sarvam idaṃ nāsīt kvāvasthā tatra gamyatām /</p>
<h3 id='5,16.45cd'>5,16.45cd <small></small></h3>	<p class='l'>prajāpateḥ kva vā sthānaṃ kiṃ rūpaṃ ca pratīyatām //</p>
<h3 id='5,16.46ab'>5,16.46ab <small></small></h3>	<p class='l'>jñātā ca kas tadā tasya yo janān bodhayiṣyati /</p>
<h3 id='5,16.46cd'>5,16.46cd <small>(<a href='docExplore?doc_id=ŚV_5,16.46cd_5,16.49ab'>ŚV_5,16.46cd_5,16.49ab</a>)</small></h3>	<p class='l'>upalabdher vinā caitat katham adhyavasīyatām //</p>
<h3 id='5,16.47ab'>5,16.47ab <small></small></h3>	<p class='l'>pravṛttiḥ katham ādyā ca jagataḥ sampratīyate /</p>
<h3 id='5,16.47cd'>5,16.47cd <small></small></h3>	<p class='l'>śarīrāder vinā cāsya katham icchāpi sarjane //</p>
<h3 id='5,16.48ab'>5,16.48ab <small></small></h3>	<p class='l'>śarīrādy atha tasya syāt, tasyotpattir na tatkṛtā /</p>
<h3 id='5,16.48cd'>5,16.48cd <small></small></h3>	<p class='l'>tadvadanyaprasaṅgo 'pi, nityaṃ yadi tad iṣyate //</p>
<h3 id='5,16.49ab'>5,16.49ab <small></small></h3>	<p class='l'>pṛthivyādāv anutpanne kimmayaṃ tatpunarbhavet /</p>
<h3 id='5,16.49cd'>5,16.49cd <small>(<a href='docExplore?doc_id=ŚV_5,16.49cd_5,16.52cd'>ŚV_5,16.49cd_5,16.52cd</a>)</small></h3>	<p class='l'>prāṇināṃ prāyaduḥkhā ca sisṛkṣāsya na yujyate //</p>
<h3 id='5,16.50ab'>5,16.50ab <small></small></h3>	<p class='l'>sādhanaṃ cāsya dharmādi tadā kiñ canna vidyate /</p>
<h3 id='5,16.50cd'>5,16.50cd <small></small></h3>	<p class='l'>na ca nissādhanaḥ kartā kaś cit sṛjati kiñ cana //</p>
<h3 id='5,16.51ab'>5,16.51ab <small></small></h3>	<p class='l'>nādhāreṇa vinā sṛṣṭirūrṇanābher apīṣyate /</p>
<h3 id='5,16.51cd'>5,16.51cd <small></small></h3>	<p class='l'>prāṇināṃ bhakṣaṇāc cāpi tasya lālā pravarttate //</p>
<h3 id='5,16.52ab'>5,16.52ab <small></small></h3>	<p class='l'>abhāvāc cānukampyānāṃ nānukampāsya jāyate /</p>
<h3 id='5,16.52cd'>5,16.52cd <small></small></h3>	<p class='l'>sṛjec ca śubham evaikam anukampāprayojitaḥ //</p>
<h3 id='5,16.53ab'>5,16.53ab <small>(<a href='docExplore?doc_id=ŚV_5,16.53ab_5,16.55cd'>ŚV_5,16.53ab_5,16.55cd</a>)</small></h3>	<p class='l'>athāśubhād vinā sṛṣṭiḥ sthitir vā nopapadyate /</p>
<h3 id='5,16.53cd'>5,16.53cd <small></small></h3>	<p class='l'>ātmādhīnābhyupāye hi bhavet kiṃ nāma dṛṣkaram //</p>
<h3 id='5,16.54ab'>5,16.54ab <small></small></h3>	<p class='l'>tathā cāpekṣamāṇasya svātantryaṃ pratihanyate /</p>
<h3 id='5,16.54cd'>5,16.54cd <small></small></h3>	<p class='l'>jagac cāsṛjatas tasya kiṃ nāmeṣṭaṃ na sidhyati //</p>
<h3 id='5,16.55ab'>5,16.55ab <small></small></h3>	<p class='l'>prayojanam anuddiśya na mando 'pi pravartate /</p>
<h3 id='5,16.55cd'>5,16.55cd <small></small></h3>	<p class='l'>evam eva pravṛttiś cec caitanyenāsya kiṃ bhavet //</p>
<h3 id='5,16.56ab'>5,16.56ab <small>(<a href='docExplore?doc_id=ŚV_5,16.56ab_5,16.58cd'>ŚV_5,16.56ab_5,16.58cd</a>)</small></h3>	<p class='l'>krīḍārthāyāṃ pravṛttau ca vihanyeta kṛtārthatā /</p>
<h3 id='5,16.56cd'>5,16.56cd <small></small></h3>	<p class='l'>bahuvyāpāratāyāṃ ca kleśo bahutaro bhavet //</p>
<h3 id='5,16.57ab'>5,16.57ab <small></small></h3>	<p class='l'>saṃhārecchāpi caitasya bhaved apratyayāt punaḥ /</p>
<h3 id='5,16.57cd'>5,16.57cd <small></small></h3>	<p class='l'>na cakaiś cid asau jñātuṃ kādā cid api śakyate //</p>
<h3 id='5,16.58ab'>5,16.58ab <small></small></h3>	<p class='l'>svarūpeṇopalabdhe 'pi sraṣṭṛtvaṃ nāvagamyate /</p>
<h3 id='5,16.58cd'>5,16.58cd <small></small></h3>	<p class='l'>sṛṣṭyādyāḥ praṇino ye ca budhyantāṃ kiṃ nu te tadā //</p>
<h3 id='5,16.59ab'>5,16.59ab <small>(<a href='docExplore?doc_id=ŚV_5,16.59ab_5,16.61cd'>ŚV_5,16.59ab_5,16.61cd</a>)</small></h3>	<p class='l'>kuto vayam ihotpannāḥ iti tāvan na jānate /</p>
<h3 id='5,16.59cd'>5,16.59cd <small></small></h3>	<p class='l'>prāgavasthāṃ ca jagataḥ sraṣṭṛtvaṃ ca prajāpateḥ //</p>
<h3 id='5,16.60ab'>5,16.60ab <small></small></h3>	<p class='l'>na ca tadvacanenaiṣāṃ pratipattiḥ suniścitā /</p>
<h3 id='5,16.60cd'>5,16.60cd <small></small></h3>	<p class='l'>asṛṣṭvāpi hy asau brūyād ātmaiśvaryaprakāśanāt //</p>
<h3 id='5,16.61ab'>5,16.61ab <small></small></h3>	<p class='l'>evaṃ vedo 'pi tatpūrvastatsadbhāvādibodhane /</p>
<h3 id='5,16.61cd'>5,16.61cd <small></small></h3>	<p class='l'>sāśaṅko na pramāṇaṃ syāt, nityasya vyāpṛtiḥ kutaḥ //</p>
<h3 id='5,16.62ab'>5,16.62ab <small>(<a href='docExplore?doc_id=ŚV_5,16.62ab_5,16.64cd'>ŚV_5,16.62ab_5,16.64cd</a>)</small></h3>	<p class='l'>yadi prāg apy asau tasmād arthādāsīn na tena saḥ /</p>
<h3 id='5,16.62cd'>5,16.62cd <small></small></h3>	<p class='l'>sambaddha iti tasyānyas tadartho 'nyaprarocanā //</p>
<h3 id='5,16.63ab'>5,16.63ab <small></small></h3>	<p class='l'>stutivākyakṛtaś caiṣa janānāṃ mativibhramaḥ /</p>
<h3 id='5,16.63cd'>5,16.63cd <small></small></h3>	<p class='l'>paurvāparyāparāmṛṣṭaḥ śabdo 'nyāṃ kurute matim //</p>
<h3 id='5,16.64ab'>5,16.64ab <small></small></h3>	<p class='l'>upākhyānādirūpeṇa vṛttir vedavad eva naḥ /</p>
<h3 id='5,16.64cd'>5,16.64cd <small></small></h3>	<p class='l'>dharmādau bhāratādīnāṃ bhrāntis tebhyo 'py ato bhavet //</p>
<h3 id='5,16.65ab'>5,16.65ab <small>(<a href='docExplore?doc_id=ŚV_5,16.65ab_5,16.68ab'>ŚV_5,16.65ab_5,16.68ab</a>)</small></h3>	<p class='l'>ākhyānānupayogitvāt teṣu sarveṣu vidyate /</p>
<h3 id='5,16.65cd'>5,16.65cd <small></small></h3>	<p class='l'>stutinindāśrayaḥ kaś cid vedas tac codito 'pi vā //</p>
<h3 id='5,16.66ab'>5,16.66ab <small></small></h3>	<p class='l'>vedasyādipravṛttau ca nākṛtatvamatir bhavet /</p>
<h3 id='5,16.66cd'>5,16.66cd <small></small></h3>	<p class='l'>pralayeṣu sthitiś cāsya sāśaṅkā syāt prajāpatau //</p>
<h3 id='5,16.67ab'>5,16.67ab <small></small></h3>	<p class='l'>kartṛsargavināśānām athānāditvakalpanā /</p>
<h3 id='5,16.67cd'>5,16.67cd <small></small></h3>	<p class='l'>saivaṃ yuktāyathedānīṃ bhūtānāṃ dṛśyate kramāt //</p>
<h3 id='5,16.68ab'>5,16.68ab <small></small></h3>	<p class='l'>pralaye 'pi pramāṇaṃ naḥ sarvocchedātmake na hi /</p>
<h3 id='5,16.68cd'>5,16.68cd <small>(<a href='docExplore?doc_id=ŚV_5,16.68cd_5,16.71ab'>ŚV_5,16.68cd_5,16.71ab</a>)</small></h3>	<p class='l'>na ca prayojanaṃ tena syāt prajāpatikarmaṇā //</p>
<h3 id='5,16.69ab'>5,16.69ab <small></small></h3>	<p class='l'>na ca karmavatāṃ yuktā sthitis tadbhogavarjitā /</p>
<h3 id='5,16.69cd'>5,16.69cd <small></small></h3>	<p class='l'>karmāntaraniruddhaṃ hi phalaṃ na syāt kriyāntarāt //</p>
<h3 id='5,16.70ab'>5,16.70ab <small></small></h3>	<p class='l'>sarveṣāṃ tu phalāpetaṃ na sthānam upapadyate /</p>
<h3 id='5,16.70cd'>5,16.70cd <small></small></h3>	<p class='l'>na cāpy anupabhogo 'sau kasya cit karmaṇaḥ phalam //</p>
<h3 id='5,16.71ab'>5,16.71ab <small></small></h3>	<p class='l'>aśeṣakarmanāśe vā punaḥ sṛṣṭir na yujyate /</p>
<h3 id='5,16.71cd'>5,16.71cd <small>(<a href='docExplore?doc_id=ŚV_5,16.71cd_5,16.74ab'>ŚV_5,16.71cd_5,16.74ab</a>)</small></h3>	<p class='l'>karmāṇāṃ vāpy abhivyaktau kiṃ nimittaṃ tadā bhavet //</p>
<h3 id='5,16.72ab'>5,16.72ab <small></small></h3>	<p class='l'>īśvarecchā yadīṣyeta, saiva syāl lokakāraṇam /</p>
<h3 id='5,16.72cd'>5,16.72cd <small></small></h3>	<p class='l'>īśvarecchāvaśitve hi niṣphalā karmakalpanā //</p>
<h3 id='5,16.73ab'>5,16.73ab <small></small></h3>	<p class='l'>na cānimittayā yuktam utpattuṃ hīśvarecchayā /</p>
<h3 id='5,16.73cd'>5,16.73cd <small></small></h3>	<p class='l'>yad vā tasyā nimittaṃ yat tad bhūtānāṃ bhaviṣyati //</p>
<h3 id='5,16.74ab'>5,16.74ab <small></small></h3>	<p class='l'>sanniveśaviśiṣṭānām utpattiṃ yo gṛhādivat /</p>
<h3 id='5,16.74cd'>5,16.74cd <small>(<a href='docExplore?doc_id=ŚV_5,16.74cd_5,16.77ab'>ŚV_5,16.74cd_5,16.77ab</a>)</small></h3>	<p class='l'>sādhayec cetanādhiṣṭhāṃ dehānāṃ tasya cottaram //</p>
<h3 id='5,16.75ab'>5,16.75ab <small></small></h3>	<p class='l'>kasya cid dhetumātratvaṃ yady adhiṣṭhātṛteṣyate /</p>
<h3 id='5,16.75cd'>5,16.75cd <small></small></h3>	<p class='l'>karmabhiḥ sarvajīvānāṃ tatsiddheḥ siddhasādhanam //</p>
<h3 id='5,16.76ab'>5,16.76ab <small></small></h3>	<p class='l'>icchāpūrvakapakṣe 'pi, tatpūrvatvena karmaṇām /</p>
<h3 id='5,16.76cd'>5,16.76cd <small></small></h3>	<p class='l'>icchānantarasiddhis tu dṛṣṭānte 'pi na vidyate //</p>
<h3 id='5,16.77ab'>5,16.77ab <small></small></h3>	<p class='l'>anekāntaś ca hetus te taccharīrādinā bhavet /</p>
<h3 id='5,16.77cd'>5,16.77cd <small>(<a href='docExplore?doc_id=ŚV_5,16.77cd_5,16.80ab'>ŚV_5,16.77cd_5,16.80ab</a>)</small></h3>	<p class='l'>utpattimāṃś ca taddeho dehatvād asmadādivat //</p>
<h3 id='5,16.78ab'>5,16.78ab <small></small></h3>	<p class='l'>atha tasyāpy adhiṣṭhānaṃ tenaivety avipakṣatā /</p>
<h3 id='5,16.78cd'>5,16.78cd <small></small></h3>	<p class='l'>aśarīro hy adhiṣṭhātā nātmā muktātmavad bhavet //</p>
<h3 id='5,16.79ab'>5,16.79ab <small></small></h3>	<p class='l'>kumbhakārādyadhiṣṭhānaṃ ghaṭādau yadi ceṣyate /</p>
<h3 id='5,16.79cd'>5,16.79cd <small></small></h3>	<p class='l'>neśvarādhiṣṭhitatvaṃ syād, asti cet sādhyahīnatā //</p>
<h3 id='5,16.80ab'>5,16.80ab <small></small></h3>	<p class='l'>yathāsiddhe ca dṛṣṭānte bhaved dhetor viruddhatā /</p>
<h3 id='5,16.80cd'>5,16.80cd <small>(<a href='docExplore?doc_id=ŚV_5,16.80cd_5,16.83cd'>ŚV_5,16.80cd_5,16.83cd</a>)</small></h3>	<p class='l'>anīśvaravināśyādikartṛmattvaṃ prasajyate //</p>
<h3 id='5,16.81ab'>5,16.81ab <small></small></h3>	<p class='l'>kulālavac ca naitasya vyāpāro yadi kalpate /</p>
<h3 id='5,16.81cd'>5,16.81cd <small></small></h3>	<p class='l'>acetanaḥ kathaṃ bhāvas tadicchām anurudhyate //</p>
<h3 id='5,16.82ab'>5,16.82ab <small></small></h3>	<p class='l'>tasmān na paramāṇvāder ārambhaḥ syāt tadicchayā /</p>
<h3 id='5,16.82cd'>5,16.82cd <small></small></h3>	<p class='l'>puruṣasya ca śuddhasya nāśuddhā vikṛtir bhavet //</p>
<h3 id='5,16.83ab'>5,16.83ab <small></small></h3>	<p class='l'>svādhīnatvāc ca dharmādes tena kleśo na yujyate /</p>
<h3 id='5,16.83cd'>5,16.83cd <small></small></h3>	<p class='l'>tadvaśena pravṛttau vā vyatirekaḥ prasajyate //</p>
<h3 id='5,16.84ab'>5,16.84ab <small>(<a href='docExplore?doc_id=ŚV_5,16.84ab_5,16.86cd'>ŚV_5,16.84ab_5,16.86cd</a>)</small></h3>	<p class='l'>svayaṃ ca śuddharūpatvād asattvāc cānyavastunaḥ /</p>
<h3 id='5,16.84cd'>5,16.84cd <small></small></h3>	<p class='l'>svapnādivadavidyāyāḥ pravṛttis tasya kiṃ kṛtā //</p>
<h3 id='5,16.85ab'>5,16.85ab <small></small></h3>	<p class='l'>anyenopaplave 'bhīṣṭe dvaitavādaḥ prasajyate /</p>
<h3 id='5,16.85cd'>5,16.85cd <small></small></h3>	<p class='l'>svābhāvikīm avidyāṃ tu nocchettuṃ kaś cid arhati //</p>
<h3 id='5,16.86ab'>5,16.86ab <small></small></h3>	<p class='l'>vilakṣaṇopapāte hi naśyet svābhāvikī kva cit /</p>
<h3 id='5,16.86cd'>5,16.86cd <small></small></h3>	<p class='l'>na tv ekātmābhyupāyānāṃ hetur asti vilakṣaṇaḥ //</p>
<h3 id='5,16.87ab'>5,16.87ab <small>(<a href='docExplore?doc_id=ŚV_5,16.87ab_5,16.89cd'>ŚV_5,16.87ab_5,16.89cd</a>)</small></h3>	<p class='l'>pumānakartā yeṣāṃ tu teṣām api guṇaiḥ kriyā /</p>
<h3 id='5,16.87cd'>5,16.87cd <small></small></h3>	<p class='l'>katham ādau bhavet, tatra karma tāvan na vidyate //</p>
<h3 id='5,16.88ab'>5,16.88ab <small></small></h3>	<p class='l'>mithyājñānaṃ na trāsti rāgadveṣādayo 'pi vā /</p>
<h3 id='5,16.88cd'>5,16.88cd <small></small></h3>	<p class='l'>manovṛttir hi sarveṣāṃ na cotpannaṃ tadā manaḥ //</p>
<h3 id='5,16.89ab'>5,16.89ab <small></small></h3>	<p class='l'>karmaṇāṃ śaktyavasthānāṃ yair uktā bandhahetutā /</p>
<h3 id='5,16.89cd'>5,16.89cd <small></small></h3>	<p class='l'>sā na yuktā na kāryaṃ hi śaktisthāt kāraṇād bhavet //</p>
<h3 id='5,16.90ab'>5,16.90ab <small>(<a href='docExplore?doc_id=ŚV_5,16.90ab_5,16.92cd'>ŚV_5,16.90ab_5,16.92cd</a>)</small></h3>	<p class='l'>dadhiśaktir na hi kṣīre dādhikārambham arhati /</p>
<h3 id='5,16.90cd'>5,16.90cd <small></small></h3>	<p class='l'>dadhyārambhasya sā hetus tato 'nyā dādhikasya tu //</p>
<h3 id='5,16.91ab'>5,16.91ab <small></small></h3>	<p class='l'>kāraṇāc chaktyavasthāc ca yadi kāryaṃ prajāyate /</p>
<h3 id='5,16.91cd'>5,16.91cd <small></small></h3>	<p class='l'>bandhaḥ punaḥ prasajyeta phale datte 'pi karmaṇā //</p>
<h3 id='5,16.92ab'>5,16.92ab <small></small></h3>	<p class='l'>śaktyavasthatvam eveṣṭaṃ vināśe 'pi hi karmaṇām /</p>
<h3 id='5,16.92cd'>5,16.92cd <small></small></h3>	<p class='l'>prāk cāpi śaktisadbhāvād anuṣṭhānaṃ vṛthā bhavet //</p>
<h3 id='5,16.93ab'>5,16.93ab <small>(<a href='docExplore?doc_id=ŚV_5,16.93ab_5,16.95cd'>ŚV_5,16.93ab_5,16.95cd</a>)</small></h3>	<p class='l'>śaktyavasthaṃ ca rāgādi kiṃ neṣṭaṃ bandhakāraṇam /</p>
<h3 id='5,16.93cd'>5,16.93cd <small></small></h3>	<p class='l'>karmādattaphalatvāc cet, nāvyaktim api tad vrajet //</p>
<h3 id='5,16.94ab'>5,16.94ab <small></small></h3>	<p class='l'>tacchaktyaprayogitvān na jñānaṃ mokṣakāraṇam /</p>
<h3 id='5,16.94cd'>5,16.94cd <small></small></h3>	<p class='l'>karmaśaktyā na hi jñānaṃ virodham upagacchati //</p>
<h3 id='5,16.95ab'>5,16.95ab <small></small></h3>	<p class='l'>yady apy ajñānajanyatvaṃ karmaṇām avagamyate /</p>
<h3 id='5,16.95cd'>5,16.95cd <small></small></h3>	<p class='l'>rāgādivat tathāpy eṣāṃ na jñānena nirākriyā //</p>
<h3 id='5,16.96ab'>5,16.96ab <small>(<a href='docExplore?doc_id=ŚV_5,16.96ab_5,16.99ab'>ŚV_5,16.96ab_5,16.99ab</a>)</small></h3>	<p class='l'>karmakṣayo hi vijñānād ity etac cāpramāṇavat /</p>
<h3 id='5,16.96cd'>5,16.96cd <small></small></h3>	<p class='l'>phalasyālpasya vā dānaṃ rājaputrāparādhavat //</p>
<h3 id='5,16.97ab'>5,16.97ab <small></small></h3>	<p class='l'>adyatve 'pi hi śaktisthaṃ yadi syāt karmakāraṇam /</p>
<h3 id='5,16.97cd'>5,16.97cd <small></small></h3>	<p class='l'>tataḥ pradhānakāle 'pi yujyate kāraṇābhidhā //</p>
<h3 id='5,16.98ab'>5,16.98ab <small></small></h3>	<p class='l'>manovṛttir idānīṃ tu hetur nāsti ca sā tadā /</p>
<h3 id='5,16.98cd'>5,16.98cd <small></small></h3>	<p class='l'>manasāṃ saṅkarāc cāpi tadā syāt karmasaṅkaraḥ //</p>
<h3 id='5,16.99ab'>5,16.99ab <small></small></h3>	<p class='l'>gasmān naiṣo 'dhikārākhyo bandhahetuḥ prakalpate /</p>
<h3 id='5,16.99cd'>5,16.99cd <small>(<a href='docExplore?doc_id=ŚV_5,16.99cd_5,16.102ab'>ŚV_5,16.99cd_5,16.102ab</a>)</small></h3>	<p class='l'>yogyatve 'py adhikārākhye viprayogo na yujyate //</p>
<h3 id='5,16.100ab'>5,16.100ab <small></small></h3>	<p class='l'>caitanyaṃ yogyatā puṃsaḥ prakṛtes tadanātmatā /</p>
<h3 id='5,16.100cd'>5,16.100cd <small></small></h3>	<p class='l'>bhoktṛbhogyatvayos te ca na tābhyām apagacchataḥ //</p>
<h3 id='5,16.101ab'>5,16.101ab <small></small></h3>	<p class='l'>utpattau karmaṇāṃ ceṣṭam ajñānaṃ kāraṇaṃ yadi /</p>
<h3 id='5,16.101cd'>5,16.101cd <small></small></h3>	<p class='l'>tannāśāt syād anutpattis teṣāṃ na phalavarjanam //</p>
<h3 id='5,16.102ab'>5,16.102ab <small></small></h3>	<p class='l'>jñānaṃ mokṣanimittaṃ ca gamyate nendriyādinā /</p>
<h3 id='5,16.102cd'>5,16.102cd <small>(<a href='docExplore?doc_id=ŚV_5,16.102cd_5,16.105ab'>ŚV_5,16.102cd_5,16.105ab</a>)</small></h3>	<p class='l'>na ca sāṅkhyādivijñānān mokṣo vedena codyate //</p>
<h3 id='5,16.103ab'>5,16.103ab <small></small></h3>	<p class='l'>ātmā jñātavya ity etanmokṣārthaṃ na ca coditam /</p>
<h3 id='5,16.103cd'>5,16.103cd <small></small></h3>	<p class='l'>karmapravṛttihetutvam ātmajñānasya lakṣyate //</p>
<h3 id='5,16.104ab'>5,16.104ab <small></small></h3>	<p class='l'>vijñāte cāsya pārārthye yāpi nāma phalaśrutiḥ /</p>
<h3 id='5,16.104cd'>5,16.104cd <small></small></h3>	<p class='l'>sārthavādo bhaved eva na svargādeḥ phalāntaram //</p>
<h3 id='5,16.105ab'>5,16.105ab <small></small></h3>	<p class='l'>sukhopabhogarūpaś ca yadi mokṣaḥ prakalpyate /</p>
<h3 id='5,16.105cd'>5,16.105cd <small>(<a href='docExplore?doc_id=ŚV_5,16.105cd_5,16.108ab'>ŚV_5,16.105cd_5,16.108ab</a>)</small></h3>	<p class='l'>svarga eva bhaved eṣa paryāyeṇa, kṣayo ca saḥ //</p>
<h3 id='5,16.106ab'>5,16.106ab <small></small></h3>	<p class='l'>na hi kāraṇavat kiñ cid akṣayitvena gamyate /</p>
<h3 id='5,16.106cd'>5,16.106cd <small></small></h3>	<p class='l'>tasmāt karmakṣayād eva hetvabhāve na mucyate //</p>
<h3 id='5,16.107ab'>5,16.107ab <small></small></h3>	<p class='l'>na hy abhāvātmakaṃ muktvā mokṣanityatvakāraṇam /</p>
<h3 id='5,16.107cd'>5,16.107cd <small></small></h3>	<p class='l'>na ca kriyāyāḥ kasyāś cid abhāvaḥ phalam iṣyate //</p>
<h3 id='5,16.108ab'>5,16.108ab <small></small></h3>	<p class='l'>tatra jñātātmatattvānāṃ bhogāt pūrvakriyākṣaye /</p>
<h3 id='5,16.108cd'>5,16.108cd <small>(<a href='docExplore?doc_id=ŚV_5,16.108cd_5,16.111ab'>ŚV_5,16.108cd_5,16.111ab</a>)</small></h3>	<p class='l'>uttarapracayāsattvād deho notpadyate punaḥ //</p>
<h3 id='5,16.109ab'>5,16.109ab <small></small></h3>	<p class='l'>karmajanyopabhogārthaṃ śarīraṃ na pravartate /</p>
<h3 id='5,16.109cd'>5,16.109cd <small></small></h3>	<p class='l'>tadabhāve na kaś cid dhi hetus tatrāvatiṣṭhate //</p>
<h3 id='5,16.110ab'>5,16.110ab <small></small></h3>	<p class='l'>mokṣārthī na pravarteta tatra kāmyaniṣiddhyoḥ /</p>
<h3 id='5,16.110cd'>5,16.110cd <small></small></h3>	<p class='l'>nityanaimittike kuryāt pratyavāyajihāsayā //</p>
<h3 id='5,16.111ab'>5,16.111ab <small></small></h3>	<p class='l'>prārthyamānaṃ phalaṃ jñātaṃ na cānicchor bhaviṣyati /</p>
<h3 id='5,16.111cd'>5,16.111cd <small>(<a href='docExplore?doc_id=ŚV_5,16.111cd_5,16.114cd'>ŚV_5,16.111cd_5,16.114cd</a>)</small></h3>	<p class='l'>ātmajñe caitad astīti tajjñānam upayujyate //</p>
<h3 id='5,16.112ab'>5,16.112ab <small></small></h3>	<p class='l'>sargapralayavijñānaṃ samastajagadāśrayam /</p>
<h3 id='5,16.112cd'>5,16.112cd <small></small></h3>	<p class='l'>svaśarīravidāṃ puṃsāṃ nādhikyenopayujyate //</p>
<h3 id='5,16.113ab'>5,16.113ab <small></small></h3>	<p class='l'>tasmād adyavad evātra sargapralayakalpanā /</p>
<h3 id='5,16.113cd'>5,16.113cd <small></small></h3>	<p class='l'>samastakṣayajanmabhyāṃ na sidhyatyapramāṇikā //</p>
<h3 id='5,16.114ab'>5,16.114ab <small></small></h3>	<p class='l'>sarvajñavanniṣedhyā ca sraṣṭuḥ sadbhāvakalpanā /</p>
<h3 id='5,16.114cd'>5,16.114cd <small></small></h3>	<p class='l'>na ca dharmādṛte tasya bhavel lokād viśiṣṭhatā //</p>
<h3 id='5,16.115ab'>5,16.115ab <small>(<a href='docExplore?doc_id=ŚV_5,16.115ab_5,16.117cd'>ŚV_5,16.115ab_5,16.117cd</a>)</small></h3>	<p class='l'>na cānanuṣṭhito dharmo nānuṣṭhānam ṛte mateḥ /</p>
<h3 id='5,16.115cd'>5,16.115cd <small></small></h3>	<p class='l'>na ca vedādṛte sā syād vedo na ca padādibhiḥ //</p>
<h3 id='5,16.116ab'>5,16.116ab <small></small></h3>	<p class='l'>tasmāt prāg api sarve 'mī sraṣṭurāsan padādayaḥ /</p>
<h3 id='5,16.116cd'>5,16.116cd <small></small></h3>	<p class='l'>syāt tatpūrvakatā cāsya caitanyād asmadādivat //</p>
<h3 id='5,16.117ab'>5,16.117ab <small></small></h3>	<p class='l'>evaṃ ye yuktibhiḥ prāhus teṣāṃ durlabham uttaram /</p>
<h3 id='5,16.117cd'>5,16.117cd <small></small></h3>	<p class='l'>aneṣyo vyavahāro 'yam anādir vedavādibhiḥ //</p>
<h3 id='5,16.118ab'>5,16.118ab <small>(<a href='docExplore?doc_id=ŚV_5,16.118ab_5,16.120cd'>ŚV_5,16.118ab_5,16.120cd</a>)</small></h3>	<p class='l'>pratyakṣādāv upakṣīṇe yo 'numānena ḍitthavat /</p>
<h3 id='5,16.118cd'>5,16.118cd <small></small></h3>	<p class='l'>sambandhitvān niyoktāraṃ gavādāv api kalpayet //</p>
<h3 id='5,16.119ab'>5,16.119ab <small></small></h3>	<p class='l'>gavādiśabdasambandhaṃ sarvo 'nyasmāt prapadyate /</p>
<h3 id='5,16.119cd'>5,16.119cd <small></small></h3>	<p class='l'>madvat tadvyavahāritvāt tasyaitat pratisādhanam //</p>
<h3 id='5,16.120ab'>5,16.120ab <small></small></h3>	<p class='l'>devadattādiśabde 'pi prasaktaivam anāditā /</p>
<h3 id='5,16.120cd'>5,16.120cd <small></small></h3>	<p class='l'>sambandhasya, balīyastvād dṛṣṭabādhān nivartate //</p>
<h3 id='5,16.121ab'>5,16.121ab <small>(<a href='docExplore?doc_id=ŚV_5,16.121ab_5,16.123cd'>ŚV_5,16.121ab_5,16.123cd</a>)</small></h3>	<p class='l'>tatrāpi śaktinityatvam, niyogasya tv anityatā /</p>
<h3 id='5,16.121cd'>5,16.121cd <small></small></h3>	<p class='l'>tadgatāc cāpy anityatvāc chaktau bhrāntiḥ pravartate //</p>
<h3 id='5,16.122ab'>5,16.122ab <small></small></h3>	<p class='l'>gavādiṣu tu na bhrāntir niyogānāditā yataḥ /</p>
<h3 id='5,16.122cd'>5,16.122cd <small></small></h3>	<p class='l'>yo yo gṛhītaḥ sarvasmāt pūrvaṃ sambandhadarśanāt //</p>
<h3 id='5,16.123ab'>5,16.123ab <small></small></h3>	<p class='l'>siddhaḥ sambandha ity evaṃ sambandhādir na vidyate /</p>
<h3 id='5,16.123cd'>5,16.123cd <small></small></h3>	<p class='l'>yadā cāptapraṇītatvāc chabdo 'rthaṃ pratipādayet //</p>
<h3 id='5,16.124ab'>5,16.124ab <small>(<a href='docExplore?doc_id=ŚV_5,16.124ab_5,16.126cd'>ŚV_5,16.124ab_5,16.126cd</a>)</small></h3>	<p class='l'>na svaśaktyā tadāptatvaṃ mitau na smaryate katham /</p>
<h3 id='5,16.124cd'>5,16.124cd <small></small></h3>	<p class='l'>yathā bauddhādayo yāvad buddhādyuktaṃ na jānate //</p>
<h3 id='5,16.125ab'>5,16.125ab <small></small></h3>	<p class='l'>na tāvat pratipadyante bodhe vākyena saty api /</p>
<h3 id='5,16.125cd'>5,16.125cd <small></small></h3>	<p class='l'>samaye kathyamāne 'nyair asmaranto 'pi pāṇinim //</p>
<h3 id='5,16.126ab'>5,16.126ab <small></small></h3>	<p class='l'>ādaicaḥ pratipadyante vṛddhiṃ kartuṃ smṛtir vṛthā /</p>
<h3 id='5,16.126cd'>5,16.126cd <small></small></h3>	<p class='l'>sūtrasthaḥ pāṇinis tatra svasaṃjñāṃ pratipādayet //</p>
<h3 id='5,16.127ab'>5,16.127ab <small>(<a href='docExplore?doc_id=ŚV_5,16.127ab_5,16.129cd'>ŚV_5,16.127ab_5,16.129cd</a>)</small></h3>	<p class='l'>gauḥ sāsnādimatīty evaṃ vākyaṃ tv atra na vidyate /</p>
<h3 id='5,16.127cd'>5,16.127cd <small></small></h3>	<p class='l'>asambandhāc ca sarveṣām evaṃ kartum asambhavaḥ //</p>
<h3 id='5,16.128ab'>5,16.128ab <small></small></h3>	<p class='l'>tasmān na pratipattiḥ syāt kathañ cit kartṛvarjitā /</p>
<h3 id='5,16.128cd'>5,16.128cd <small></small></h3>	<p class='l'>dṛṣārthavyavahāratvād vṛddhyādau sambhaved api //</p>
<h3 id='5,16.129ab'>5,16.129ab <small></small></h3>	<p class='l'>dharmāya niyamo 'trāpi na vinā pāṇiner bhavet /</p>
<h3 id='5,16.129cd'>5,16.129cd <small></small></h3>	<p class='l'>ākārānugamo yo hi vṛddhyā syād āśvalāyane //</p>
<h3 id='5,16.130ab'>5,16.130ab <small>(<a href='docExplore?doc_id=ŚV_5,16.130ab_5,16.132cd'>ŚV_5,16.130ab_5,16.132cd</a>)</small></h3>	<p class='l'>nāsāv apāṇinīyatve sādhur ity avagamyate /</p>
<h3 id='5,16.130cd'>5,16.130cd <small></small></h3>	<p class='l'>dṛṣṭe bhavatu mā vā bhūt kartṛsampratipannatā //</p>
<h3 id='5,16.131ab'>5,16.131ab <small></small></h3>	<p class='l'>vaidido vyavahāras tu na kartṛsmaraṇād ṛte /</p>
<h3 id='5,16.131cd'>5,16.131cd <small></small></h3>	<p class='l'>burgeṣu gavi gośabdaprayogo gamyate katham //</p>
<h3 id='5,16.132ab'>5,16.132ab <small></small></h3>	<p class='l'>gatvā cet kena cid dṛṣṭaḥ, sambanddhā kiṃ na gacchati /</p>
<h3 id='5,16.132cd'>5,16.132cd <small></small></h3>	<p class='l'>īśvaratvād agatiś cāsya na kva cit pratibadhyate //</p>
<h3 id='5,16.133ab'>5,16.133ab <small>(<a href='docExplore?doc_id=ŚV_5,16.133ab_5,16.136ab'>ŚV_5,16.133ab_5,16.136ab</a>)</small></h3>	<p class='l'>bahūnāṃ kāryataś cāpi saṅgānaṃ kena vāryate /</p>
<h3 id='5,16.133cd'>5,16.133cd <small></small></h3>	<p class='l'>ekatra kathitaṃ cāpi lokenānyatra nīyate //</p>
<h3 id='5,16.134ab'>5,16.134ab <small></small></h3>	<p class='l'>vṛddhyādiva, ato vyākhyā dvitīyaivātra śobhanā /</p>
<h3 id='5,16.134cd'>5,16.134cd <small></small></h3>	<p class='l'>kāṃś cit prasiddhasambandhān abhyupetya vaded yadi //</p>
<h3 id='5,16.135ab'>5,16.135ab <small></small></h3>	<p class='l'>sambandhakaraṇam, tatra ke siddhā iti durvadam /</p>
<h3 id='5,16.135cd'>5,16.135cd <small></small></h3>	<p class='l'>na tāvad anya evāsan śabdā iti hi yuktimat //</p>
<h3 id='5,16.136ab'>5,16.136ab <small></small></h3>	<p class='l'>viśeṣo 'dyatanānāṃ ca gavādīnāṃ na dṛśyate /</p>
<h3 id='5,16.136cd'>5,16.136cd <small>(<a href='docExplore?doc_id=ŚV_5,16.136cd_5,16.141ef'>ŚV_5,16.136cd_5,16.141ef</a>)</small></h3>	<p class='l'>śabdārthānāditāṃ muktvā sambandhānādikāraṇam //</p>
<h3 id='5,16.137ab'>5,16.137ab <small></small></h3>	<p class='l'>na syād anyad, ato vede sambandhādir na vidyate /</p>
<h3 id='5,16.137cd'>5,16.137cd <small></small></h3>	<p class='l'>upāyarahitatvena sambandhakaraṇānumā //</p>
<h3 id='5,16.138ab'>5,16.138ab <small></small></h3>	<p class='l'>anākhyānānumānaṃ tu dṛṣṭenaiva viruddhyate /</p>
<h3 id='5,16.138cd'>5,16.138cd <small></small></h3>	<p class='l'>buddhānāṃ dṛśyamānā ca pratipattiḥ punaḥ punaḥ //</p>
<h3 id='5,16.139ab'>5,16.139ab <small></small></h3>	<p class='l'>upāya iti taddhānirasiddhāvagatiṃ prati /</p>
<h3 id='5,16.139cd'>5,16.139cd <small></small></h3>	<p class='l'>hastasaṃjñādyupāyo hi siddho nādyakriyāsu naḥ //</p>
<h3 id='5,16.140ab'>5,16.140ab <small></small></h3>	<p class='l'>na hy asau jñātasāmarthyo vinānyair vyavahartṛbhiḥ /</p>
<h3 id='5,16.140cd'>5,16.140cd <small></small></h3>	<p class='l'>śabdavṛddhābhidheyāṃś ca pratyakṣeṇātra paśyati //</p>
<h3 id='5,16.141ab'>5,16.141ab <small></small></h3>	<p class='l'>śrotuś ca pratipannatvam anumānena ceṣṭayā /</p>
<h3 id='5,16.141cd'>5,16.141cd <small></small></h3>	<p class='l'>anyathā 'nupapattyā ca buddhyec chaktiṃ dvayāśritām /</p>
<h3 id='5,16.141ef'>5,16.141ef <small></small></h3>	<p class='l'>arthāpattyāvabuddhyante sambandhaṃ tripramāṇakam //</p>
<h2 id='5,17'>5,17</h2>
<p>&lt;citrākṣepaparihāra (CAP)&gt;</p>
<h3 id='5,17.1ab'>5,17.1ab <small>(<a href='docExplore?doc_id=ŚV_5,17.1ab_5,17.3cd'>ŚV_5,17.1ab_5,17.3cd</a>)</small></h3>	<p class='l'>citrādiniṣphalatve 'pi yaduktaṃ sādhanadvayam /</p>
<h3 id='5,17.1cd'>5,17.1cd <small></small></h3>	<p class='l'>tatra hetor asiddhatvam ānantaryaṃ hy acoditam //</p>
<h3 id='5,17.2ab'>5,17.2ab <small></small></h3>	<p class='l'>ānantaryaśrutiś cātra sāmārthyād api neṣyate /</p>
<h3 id='5,17.2cd'>5,17.2cd <small></small></h3>	<p class='l'>nāviśeṣā phalotpattiḥ karmaṇā nopapadyate //</p>
<h3 id='5,17.3ab'>5,17.3ab <small></small></h3>	<p class='l'>karmaṇāṃ cāpi vaicitryād deśakālādyapekṣaṇāt /</p>
<h3 id='5,17.3cd'>5,17.3cd <small></small></h3>	<p class='l'>kasya cic cārddhabhuktatvāt karmānyat pratibadhyate //</p>
<h3 id='5,17.4ab'>5,17.4ab <small>(<a href='docExplore?doc_id=ŚV_5,17.4ab_5,17.7ab'>ŚV_5,17.4ab_5,17.7ab</a>)</small></h3>	<p class='l'>tenānantaryaniṣpattiḥ phalasyehāpramāṇikā /</p>
<h3 id='5,17.4cd'>5,17.4cd <small></small></h3>	<p class='l'>pratyakṣādivisaṃvādo na śabde doṣamāsajet //</p>
<h3 id='5,17.5ab'>5,17.5ab <small></small></h3>	<p class='l'>ānantaryavisaṃvādo nāviśeṣapravartinīm /</p>
<h3 id='5,17.5cd'>5,17.5cd <small></small></h3>	<p class='l'>codanāṃ bādhituṃ śaktaḥ sphuṭād viṣayabhedataḥ //</p>
<h3 id='5,17.6ab'>5,17.6ab <small></small></h3>	<p class='l'>yā tu mardanasādharmyād ānantaryā 'numā kṛtā /</p>
<h3 id='5,17.6cd'>5,17.6cd <small></small></h3>	<p class='l'>bādhyate 'nupalabdhyāsau samānaviṣayā yataḥ //</p>
<h3 id='5,17.7ab'>5,17.7ab <small></small></h3>	<p class='l'>dṛṣṭārthasyāpi sevāder āyātam api satphalam /</p>
<h3 id='5,17.7cd'>5,17.7cd <small>(<a href='docExplore?doc_id=ŚV_5,17.7cd_5,17.10ab'>ŚV_5,17.7cd_5,17.10ab</a>)</small></h3>	<p class='l'>utpadyate cireṇaiva pratibandhena kena cit //</p>
<h3 id='5,17.8ab'>5,17.8ab <small></small></h3>	<p class='l'>uptamātre na hi vrīhau phalam utpadyate kva cit /</p>
<h3 id='5,17.8cd'>5,17.8cd <small></small></h3>	<p class='l'>athāṅkuro 'pi tatra syāt, svargo 'py astīti gamyatām //</p>
<h3 id='5,17.9ab'>5,17.9ab <small></small></h3>	<p class='l'>sthūlībhūtaś cireṇaiṣa bhogyatvaṃ pratipadyate /</p>
<h3 id='5,17.9cd'>5,17.9cd <small></small></h3>	<p class='l'>sarvasyotpadyamānasya kramaḥ svābhāvikaḥ sthitaḥ //</p>
<h3 id='5,17.10ab'>5,17.10ab <small></small></h3>	<p class='l'>anantaraphalatvaṃ tu citrāder yadi sādhyate /</p>
<h3 id='5,17.10cd'>5,17.10cd <small>(<a href='docExplore?doc_id=ŚV_5,17.10cd_5,17.13ab'>ŚV_5,17.10cd_5,17.13ab</a>)</small></h3>	<p class='l'>tataḥ syāt siddhasādhyatvam anyadā na phalaṃ bhavet //</p>
<h3 id='5,17.11ab'>5,17.11ab <small></small></h3>	<p class='l'>vyabhicārāc ca sevādeḥ paśvādeḥ sādhanāntaram /</p>
<h3 id='5,17.11cd'>5,17.11cd <small></small></h3>	<p class='l'>kim apy adṛṣṭam asty eva tatrānyanniṣpramāṇakam //</p>
<h3 id='5,17.12ab'>5,17.12ab <small></small></h3>	<p class='l'>īśvarecchādhikārādiśabdaliṅgādivarjanāt /</p>
<h3 id='5,17.12cd'>5,17.12cd <small></small></h3>	<p class='l'>kṛtaṃ kadā cic citrādiśabdena tv avagamyate //</p>
<h3 id='5,17.13ab'>5,17.13ab <small></small></h3>	<p class='l'>nirnimittā na cotpattiḥ, na hi sarvāpramāṇatā /</p>
<h3 id='5,17.13cd'>5,17.13cd <small>(<a href='docExplore?doc_id=ŚV_5,17.13cd_5,17.16ab'>ŚV_5,17.13cd_5,17.16ab</a>)</small></h3>	<p class='l'>bodhayan na ca śabdo 'tra prāmāṇyād ativarttate //</p>
<h3 id='5,17.14ab'>5,17.14ab <small></small></h3>	<p class='l'>yeṣāṃ tv iha phalāny eva citrādīnīti kalpanā /</p>
<h3 id='5,17.14cd'>5,17.14cd <small></small></h3>	<p class='l'>nirnimittaṃ phalaṃ teṣāṃ syād ihākṛtakarmaṇām //</p>
<h3 id='5,17.15ab'>5,17.15ab <small></small></h3>	<p class='l'>citrādīnāṃ phalaṃ tāvat kṣīṇaṃ tatraiva janmani /</p>
<h3 id='5,17.15cd'>5,17.15cd <small></small></h3>	<p class='l'>na ca svargaphalasyeha kaś cid aṃśo 'nuvartate //</p>
<h3 id='5,17.16ab'>5,17.16ab <small></small></h3>	<p class='l'>naiva hy anyaphalaṃ karma sādhayen naḥ phalāntaram /</p>
<h3 id='5,17.16cd'>5,17.16cd <small>(<a href='docExplore?doc_id=ŚV_5,17.16cd_5,17.19ab'>ŚV_5,17.16cd_5,17.19ab</a>)</small></h3>	<p class='l'>gautamīye 'pi taccheṣas tasmāc citrādyapekṣayā //</p>
<h3 id='5,17.17ab'>5,17.17ab <small></small></h3>	<p class='l'>svābhāvikatve siddhe ca karmānantarabhāvy api /</p>
<h3 id='5,17.17cd'>5,17.17cd <small></small></h3>	<p class='l'>phalaṃ kriyānimittatvaṃ na kathañ cit prapadyate //</p>
<h3 id='5,17.18ab'>5,17.18ab <small></small></h3>	<p class='l'>tatra mlecchādivat sarve karmākṛtvāpi vaidikam /</p>
<h3 id='5,17.18cd'>5,17.18cd <small></small></h3>	<p class='l'>palaṃ labhanta ity evaṃ naṣṭā vedapramāṇatā //</p>
<h3 id='5,17.19ab'>5,17.19ab <small></small></h3>	<p class='l'>anantaraṃ niyogena paśvādi ca bhaved yadi /</p>
<h3 id='5,17.19cd'>5,17.19cd <small>(<a href='docExplore?doc_id=ŚV_5,17.19cd_5,17.22ab'>ŚV_5,17.19cd_5,17.22ab</a>)</small></h3>	<p class='l'>pratyakṣaphalataiva syāt trivṛtpānavirekavat //</p>
<h3 id='5,17.20ab'>5,17.20ab <small></small></h3>	<p class='l'>janmāntarānubhūtaṃ ca na smaryata itīdṛśam /</p>
<h3 id='5,17.20cd'>5,17.20cd <small></small></h3>	<p class='l'>na bhāṣyaṃ na ca sūtraṃ syād aprāpte śāstram arthavat //</p>
<h3 id='5,17.21ab'>5,17.21ab <small></small></h3>	<p class='l'>tasmāt kālāviśeṣeṇa codanārtho yathā sthitaḥ /</p>
<h3 id='5,17.21cd'>5,17.21cd <small></small></h3>	<p class='l'>sa tathaivānugantavyo nādhiko niṣpramāṇakaḥ //</p>
<h3 id='5,17.22ab'>5,17.22ab <small></small></h3>	<p class='l'>sarveṣāṃ karmavaiguṇyāt phalābhāvaṃ vadanti ye /</p>
<h3 id='5,17.22cd'>5,17.22cd <small>(<a href='docExplore?doc_id=ŚV_5,17.22cd_5,17.26cd'>ŚV_5,17.22cd_5,17.26cd</a>)</small></h3>	<p class='l'>ānantaryam upetyaiva te svābhāvikavādinaḥ //</p>
<h3 id='5,17.23ab'>5,17.23ab <small></small></h3>	<p class='l'>svargasyāmuṣmikatvaṃ tu ṣaṣṭhādye sthāpayiṣyate /</p>
<h3 id='5,17.23cd'>5,17.23cd <small></small></h3>	<p class='l'>paśvāder niyamābhāvo yogasiddhir itīha tu //</p>
<h3 id='5,17.24ab'>5,17.24ab <small></small></h3>	<p class='l'>yadā kadā cid bhavad etad iṣyate phalaṃ hi paśvādi na sāmparāyikam /</p>
<h3 id='5,17.24cd'>5,17.24cd <small></small></h3>	<p class='l'>tathā sthitasyaiva hi tasya sādhanaṃ vidhīyate yo 'pi bhṛśaṃ tvarānvitaḥ //</p>
<h3 id='5,17.25ab'>5,17.25ab <small></small></h3>	<p class='l'>sādhāraṇaṃ yat tu palaṃ bahūnāṃ svabhāvatas tādṛśaṃ eva ceṣṭam /</p>
<h3 id='5,17.25cd'>5,17.25cd <small></small></h3>	<p class='l'>sarvasya vā ''san na tayaiva kāmyaṃ vṛṣṭyādi tac caihikam eva yuktam //</p>
<h3 id='5,17.26ab'>5,17.26ab <small></small></h3>	<p class='l'>kamipadam aviśiṣṭaṃ yady api śrūyate vā bhavati phalaviśeṣī nānyathā kāmyate hi /</p>
<h3 id='5,17.26cd'>5,17.26cd <small></small></h3>	<p class='l'>phalati yadi ni sarva tat kadā cit tadaiva dhruvam aparam abhuktaṃ karma śāstrīyamās te //</p>
<h2 id='5,18'>5,18</h2>
<p>&lt;ātmavāda (ATV)&gt;</p>
<h3 id='5,18.1ab'>5,18.1ab <small>(<a href='docExplore?doc_id=ŚV_5,18.1ab_5,18.3cd'>ŚV_5,18.1ab_5,18.3cd</a>)</small></h3>	<p class='l'>sākṣād yady api sambandho nātmano yajñasādhanaiḥ /</p>
<h3 id='5,18.1cd'>5,18.1cd <small></small></h3>	<p class='l'>tathāpi lakṣaṇāvṛttyā śarīradvārako bhavet //</p>
<h3 id='5,18.2ab'>5,18.2ab <small></small></h3>	<p class='l'>pratyakṣatvaṃ ca dehasthaṃ bhāktam ātmani kalpitam /</p>
<h3 id='5,18.2cd'>5,18.2cd <small></small></h3>	<p class='l'>ātmanaḥ svargayānaṃ vā śarīrasyopacaryyate //</p>
<h3 id='5,18.3ab'>5,18.3ab <small></small></h3>	<p class='l'>nairātmyenātra cākṣiptāḥ sarvā eva hi codanāḥ /</p>
<h3 id='5,18.3cd'>5,18.3cd <small></small></h3>	<p class='l'>sādhyasādhanasambandhas tadukto na hi siddhyati //</p>
<h3 id='5,18.4ab'>5,18.4ab <small>(<a href='docExplore?doc_id=ŚV_5,18.4ab_5,18.7ab'>ŚV_5,18.4ab_5,18.7ab</a>)</small></h3>	<p class='l'>tā hi kartuḥ phalenāhuḥ sambandhaṃ kvāpi janmani /</p>
<h3 id='5,18.4cd'>5,18.4cd <small></small></h3>	<p class='l'>na ca vijñānamātratve bhoktṛkartṛtvasambhavaḥ //</p>
<h3 id='5,18.5ab'>5,18.5ab <small></small></h3>	<p class='l'>śarīravinipātāc ca paraṃ nānyad yadeṣyate /</p>
<h3 id='5,18.5cd'>5,18.5cd <small></small></h3>	<p class='l'>adattaphalaiṣṭyādau tadā tadvacanaṃ mṛṣā //</p>
<h3 id='5,18.6ab'>5,18.6ab <small></small></h3>	<p class='l'>tasmād vedapramāṇārtham ātmātra pratipādyate /</p>
<h3 id='5,18.6cd'>5,18.6cd <small></small></h3>	<p class='l'>yady api prakṛtaṃ vākyaṃ vyākhyāyetārthavādataḥ //</p>
<h3 id='5,18.7ab'>5,18.7ab <small></small></h3>	<p class='l'>śarīrendriyabuddhibhyo vyatiriktatvam ātmanaḥ /</p>
<h3 id='5,18.7cd'>5,18.7cd <small>(<a href='docExplore?doc_id=ŚV_5,18.7cd_5,18.10ab'>ŚV_5,18.7cd_5,18.10ab</a>)</small></h3>	<p class='l'>nityatvaṃ ceṣyate, śeṣaṃ śarīrādi vinaśyate //</p>
<h3 id='5,18.8ab'>5,18.8ab <small></small></h3>	<p class='l'>nityaḥ kartṛtvabhoktṛtve pratipanno 'pi san yadā /</p>
<h3 id='5,18.8cd'>5,18.8cd <small></small></h3>	<p class='l'>na karmaphalasambandhaṃ bhogakāle 'vabudhyate //</p>
<h3 id='5,18.9ab'>5,18.9ab <small></small></h3>	<p class='l'>mayā yat tu kṛtaṃ karma tasyedaṃ bhujyate phalam /</p>
<h3 id='5,18.9cd'>5,18.9cd <small></small></h3>	<p class='l'>śubhāśubhaṃ mayaiveti tadā ko 'sya raso bhavet //</p>
<h3 id='5,18.10ab'>5,18.10ab <small></small></h3>	<p class='l'>aprāmṛśyamāne hi svakarmapratyaye phale /</p>
<h3 id='5,18.10cd'>5,18.10cd <small>(<a href='docExplore?doc_id=ŚV_5,18.10cd_5,18.13ab'>ŚV_5,18.10cd_5,18.13ab</a>)</small></h3>	<p class='l'>na viśeṣo bhavet kaś cit svaparātmopabhogayoḥ //</p>
<h3 id='5,18.11ab'>5,18.11ab <small></small></h3>	<p class='l'>kurvann apy aśubhaṃ karma tenaivaṃ cintayen naraḥ /</p>
<h3 id='5,18.11cd'>5,18.11cd <small></small></h3>	<p class='l'>na smariṣyāmi bhoge 'ham iti naitad vivarjayet //</p>
<h3 id='5,18.12ab'>5,18.12ab <small></small></h3>	<p class='l'>tatra nityatvapakṣe 'pi kṛtanāśākṛtāgamau /</p>
<h3 id='5,18.12cd'>5,18.12cd <small></small></h3>	<p class='l'>phalatas tulyarūpau ced vṛthā tatpratipādanam //</p>
<h3 id='5,18.13ab'>5,18.13ab <small></small></h3>	<p class='l'>naiṣa doṣaḥ, na bhoge hi smṛtir na upayujyate /</p>
<h3 id='5,18.13cd'>5,18.13cd <small>(<a href='docExplore?doc_id=ŚV_5,18.13cd_5,18.16ab'>ŚV_5,18.13cd_5,18.16ab</a>)</small></h3>	<p class='l'>na pravṛtir nivṛttir vā bhogakāle smṛter bhavet //</p>
<h3 id='5,18.14ab'>5,18.14ab <small></small></h3>	<p class='l'>tadaṅgaṃ yaḥ parāmarśas tadastitvaṃ ca mṛgyate /</p>
<h3 id='5,18.14cd'>5,18.14cd <small></small></h3>	<p class='l'>prāk pravṛttes tu so 'sty eva viduṣāṃ śāstrataḥ sphuṭaḥ //</p>
<h3 id='5,18.15ab'>5,18.15ab <small></small></h3>	<p class='l'>paścād api ca śāstrajñā vimṛśanty eva ke cana /</p>
<h3 id='5,18.15cd'>5,18.15cd <small></small></h3>	<p class='l'>teṣām evādhikāraś ca mā bhūd aviduṣāṃ tu saḥ //</p>
<h3 id='5,18.16ab'>5,18.16ab <small></small></h3>	<p class='l'>parāmarśaś ca sarvatra nāsti sarvapramāṇakaḥ /</p>
<h3 id='5,18.16cd'>5,18.16cd <small>(<a href='docExplore?doc_id=ŚV_5,18.16cd_5,18.19ab'>ŚV_5,18.16cd_5,18.19ab</a>)</small></h3>	<p class='l'>na cānyenāparāmṛṣṭe syād anyasyāpramāṇatā //</p>
<h3 id='5,18.17ab'>5,18.17ab <small></small></h3>	<p class='l'>nāvabudhyeta yas tv evaṃ mamāsmāt karmaṇaḥ phalam /</p>
<h3 id='5,18.17cd'>5,18.17cd <small></small></h3>	<p class='l'>bhaviṣyatīty avidvattvād daivād evātra na kriyā //</p>
<h3 id='5,18.18ab'>5,18.18ab <small></small></h3>	<p class='l'>aparāmṛśyamāne 'pi svāpakāle sukhāśraye /</p>
<h3 id='5,18.18cd'>5,18.18cd <small></small></h3>	<p class='l'>sambhoge mṛduśayyādau prākpravṛttiś ca dṛśyate //</p>
<h3 id='5,18.19ab'>5,18.19ab <small></small></h3>	<p class='l'>bhogakāle 'nusandadhyāt phalaṃ yadi tu kaś cana /</p>
<h3 id='5,18.19cd'>5,18.19cd <small>(<a href='docExplore?doc_id=ŚV_5,18.19cd_5,18.22cd'>ŚV_5,18.19cd_5,18.22cd</a>)</small></h3>	<p class='l'>rathādikarmavad yāge śāstraṃ syād aprakalpakam //</p>
<h3 id='5,18.20ab'>5,18.20ab <small></small></h3>	<p class='l'>tava nityavibhutvābhyām ātmāno niṣkriyā yadi /</p>
<h3 id='5,18.20cd'>5,18.20cd <small></small></h3>	<p class='l'>sukhaduḥkhāvikāryāś ca kīdṛśo kartṛbhoktṛtā //</p>
<h3 id='5,18.21ab'>5,18.21ab <small></small></h3>	<p class='l'>atha kartṛtvavelāyāṃ duḥkhādeś cāpi janmani /</p>
<h3 id='5,18.21cd'>5,18.21cd <small></small></h3>	<p class='l'>prāgrūpād anyathātvaṃ syān nityatāsya virudhyate //</p>
<h3 id='5,18.22ab'>5,18.22ab <small></small></h3>	<p class='l'>nānityaśabdavācyatvam ātmano vinivāryate /</p>
<h3 id='5,18.22cd'>5,18.22cd <small></small></h3>	<p class='l'>vikriyāmātravācitve na hy ucchedo 'sya tāvatā //</p>
<h3 id='5,18.23ab'>5,18.23ab <small>(<a href='docExplore?doc_id=ŚV_5,18.23ab_5,18.25cd'>ŚV_5,18.23ab_5,18.25cd</a>)</small></h3>	<p class='l'>syātām atyantanāśe 'sya kṛtanāśākṛtāgamau /</p>
<h3 id='5,18.23cd'>5,18.23cd <small></small></h3>	<p class='l'>na tv avasthāntaraprāptau loke bālayuvādivat //</p>
<h3 id='5,18.24ab'>5,18.24ab <small></small></h3>	<p class='l'>avasthāntarabhāvyetat phalaṃ mama śubhāśubham /</p>
<h3 id='5,18.24cd'>5,18.24cd <small></small></h3>	<p class='l'>iti jñātvānutiṣṭhaṃś ca  vijahac ceṣṭate janaḥ //</p>
<h3 id='5,18.25ab'>5,18.25ab <small></small></h3>	<p class='l'>anavasthāntaraprāptir dṛśyate na ca kasya cit /</p>
<h3 id='5,18.25cd'>5,18.25cd <small></small></h3>	<p class='l'>anucchedāt tu nānyatvaṃ bhoktur loko 'vagacchati //</p>
<h3 id='5,18.26ab'>5,18.26ab <small>(<a href='docExplore?doc_id=ŚV_5,18.26ab_5,18.29ab'>ŚV_5,18.26ab_5,18.29ab</a>)</small></h3>	<p class='l'>sukhaduḥkhādyavasthāś ca gacchann api naro mama /</p>
<h3 id='5,18.26cd'>5,18.26cd <small></small></h3>	<p class='l'>caitanyadravyasattādirūpaṃ naiva vimuñcati //</p>
<h3 id='5,18.27ab'>5,18.27ab <small></small></h3>	<p class='l'>duḥkhinaḥ sukhyavasthāyāṃ naśyeyuḥ sarva eva te /</p>
<h3 id='5,18.27cd'>5,18.27cd <small></small></h3>	<p class='l'>duḥkhitvaṃ cānuvarteta vināśe vikriyātmake //</p>
<h3 id='5,18.28ab'>5,18.28ab <small></small></h3>	<p class='l'>tasmād ubhayahānena vyāvṛttyanugamātmakaḥ /</p>
<h3 id='5,18.28cd'>5,18.28cd <small></small></h3>	<p class='l'>puruṣo 'bhyupagantavyaḥ kuṇḍalādiṣu svarṇatvat //</p>
<h3 id='5,18.29ab'>5,18.29ab <small></small></h3>	<p class='l'>na ca kartṛtvabhoktṛtve puṃso 'vasthāsam āśrite /</p>
<h3 id='5,18.29cd'>5,18.29cd <small>(<a href='docExplore?doc_id=ŚV_5,18.29cd_5,18.32cd'>ŚV_5,18.29cd_5,18.32cd</a>)</small></h3>	<p class='l'>tenāvasthāvatas tattvāt karttaivāpnoti tatphalam //</p>
<h3 id='5,18.30ab'>5,18.30ab <small></small></h3>	<p class='l'>na cāvasthāntarotpāde pūrvātyantaṃ vinaśyati /</p>
<h3 id='5,18.30cd'>5,18.30cd <small></small></h3>	<p class='l'>uttarānuguṇatvāt tu sāmānyātmani līyate //</p>
<h3 id='5,18.31ab'>5,18.31ab <small></small></h3>	<p class='l'>svarūpeṇa hy avasthānām anyonyasya virodhitā /</p>
<h3 id='5,18.31cd'>5,18.31cd <small></small></h3>	<p class='l'>aviruddhas tu sarvāsu sāmānyātmā pravartate //</p>
<h3 id='5,18.32ab'>5,18.32ab <small></small></h3>	<p class='l'>nairātmyavādapakṣe tu pūrvam evāvabudhyate /</p>
<h3 id='5,18.32cd'>5,18.32cd <small></small></h3>	<p class='l'>madvināśāt phalaṃ nasyānmatto 'nyasyātha vā bhavet //</p>
<h3 id='5,18.33ab'>5,18.33ab <small>(<a href='docExplore?doc_id=ŚV_5,18.33ab_5,18.35cd'>ŚV_5,18.33ab_5,18.35cd</a>)</small></h3>	<p class='l'>iti naiva pravṛttiḥ syān na ca vedapramāṇatā /</p>
<h3 id='5,18.33cd'>5,18.33cd <small></small></h3>	<p class='l'>janmānare 'bhyupete 'pi jñānamātrātmavādinām //</p>
<h3 id='5,18.34ab'>5,18.34ab <small></small></h3>	<p class='l'>jñānānāṃ kṣaṇikatvād dhi kartṛbhoktranyatā bhavet /</p>
<h3 id='5,18.34cd'>5,18.34cd <small></small></h3>	<p class='l'>niṣkriyatvāvibhutvābhyāṃ na ca dehāntarāśritiḥ //</p>
<h3 id='5,18.35ab'>5,18.35ab <small></small></h3>	<p class='l'>kartā ya eva santāno nanu bhoktā sa eva naḥ /</p>
<h3 id='5,18.35cd'>5,18.35cd <small></small></h3>	<p class='l'>vijñānakṣaṇabhedas tu tvadavasthāntaraiḥ samaḥ //</p>
<h3 id='5,18.36ab'>5,18.36ab <small>(<a href='docExplore?doc_id=ŚV_5,18.36ab_5,18.39ab'>ŚV_5,18.36ab_5,18.39ab</a>)</small></h3>	<p class='l'>kartṛtvam eva duḥsādhaṃ dīrghakāleṣu karmasu /</p>
<h3 id='5,18.36cd'>5,18.36cd <small></small></h3>	<p class='l'>satsu jñānasahastreṣu kulakalpopamaṃ hi tat //</p>
<h3 id='5,18.37ab'>5,18.37ab <small></small></h3>	<p class='l'>vyatirikto hi santāno yadi nābhyupagamyate /</p>
<h3 id='5,18.37cd'>5,18.37cd <small></small></h3>	<p class='l'>santāninām anityatvāt kartā kaś cin na labhyate //</p>
<h3 id='5,18.38ab'>5,18.38ab <small></small></h3>	<p class='l'>bhoktur atyantabhedāc ca prasajyetākṛtāgamaḥ /</p>
<h3 id='5,18.38cd'>5,18.38cd <small></small></h3>	<p class='l'>kṛtanāśaṃ tu na brūmaḥ kṛtaṃ naiva hi kena cit //</p>
<h3 id='5,18.39ab'>5,18.39ab <small></small></h3>	<p class='l'>santānānanyatāyāṃ tu vācoyuktyantareṇa te /</p>
<h3 id='5,18.39cd'>5,18.39cd <small>(<a href='docExplore?doc_id=ŚV_5,18.39cd_5,18.42ab'>ŚV_5,18.39cd_5,18.42ab</a>)</small></h3>	<p class='l'>tatra coktam, na cāvastu santānaḥ kartṛtāṃ vrajet //</p>
<h3 id='5,18.40ab'>5,18.40ab <small></small></h3>	<p class='l'>santānakṣaṇikatve ca tad eva, akṣaṇikas tv atha /</p>
<h3 id='5,18.40cd'>5,18.40cd <small></small></h3>	<p class='l'>siddhāntahāniḥ, evaṃ ca so 'pi dravyāntaraṃ bhavet //</p>
<h3 id='5,18.41ab'>5,18.41ab <small></small></h3>	<p class='l'>ekā cāvyatiriktā ca  santānibhyo 'tha santatiḥ /</p>
<h3 id='5,18.41cd'>5,18.41cd <small></small></h3>	<p class='l'>bhedābhedau prasaṅktavyau grāhyagrāhakayor yathā //</p>
<h3 id='5,18.42ab'>5,18.42ab <small></small></h3>	<p class='l'>tasmād atyantabhedo vā kathañ cid vāpi bhinnatā /</p>
<h3 id='5,18.42cd'>5,18.42cd <small>(<a href='docExplore?doc_id=ŚV_5,18.42cd_5,18.45ab'>ŚV_5,18.42cd_5,18.45ab</a>)</small></h3>	<p class='l'>santānasyety ayaṃ cātmā syād vaiśeṣikasāṃkhyayoḥ //</p>
<h3 id='5,18.43ab'>5,18.43ab <small></small></h3>	<p class='l'>santāno 'yaṃ sa eveti na tv abhedād vinā bhavet /</p>
<h3 id='5,18.43cd'>5,18.43cd <small></small></h3>	<p class='l'>vāyudopādisantāne vāyutvādir na bhidyate //</p>
<h3 id='5,18.44ab'>5,18.44ab <small></small></h3>	<p class='l'>jñānatvenāpy abhinnatvaṃ śūnyavāde nirākṛtam /</p>
<h3 id='5,18.44cd'>5,18.44cd <small></small></h3>	<p class='l'>tathaiva karmabhir veṣṭā phalārthaṃ cittavāsanā //</p>
<h3 id='5,18.45ab'>5,18.45ab <small></small></h3>	<p class='l'>na cātra vāsanākālaṃ kiñ cic cittam avasthitam /</p>
<h3 id='5,18.45cd'>5,18.45cd <small>(<a href='docExplore?doc_id=ŚV_5,18.45cd_5,18.48cd'>ŚV_5,18.45cd_5,18.48cd</a>)</small></h3>	<p class='l'>avastutvāc ca santānaḥ karmabhinaiva vāsyate //</p>
<h3 id='5,18.46ab'>5,18.46ab <small></small></h3>	<p class='l'>tatpāramparyajāte 'pi bhuñjāne karmaṇaḥ phalam /</p>
<h3 id='5,18.46cd'>5,18.46cd <small></small></h3>	<p class='l'>tādātmyena vinā spaṣṭau kṛtanāśākṛtāgamau //</p>
<h3 id='5,18.47ab'>5,18.47ab <small></small></h3>	<p class='l'>santānāntarajebhyaś ca yo hetuphalabhāvataḥ /</p>
<h3 id='5,18.47cd'>5,18.47cd <small></small></h3>	<p class='l'>viśeṣaḥ so 'pi dussādhaḥ, parihāro na cānayoḥ //</p>
<h3 id='5,18.48ab'>5,18.48ab <small></small></h3>	<p class='l'>tasminn asaty api brūyāḥ parihāraṃ tvam anyathā /</p>
<h3 id='5,18.48cd'>5,18.48cd <small></small></h3>	<p class='l'>samānapṛthivīvāsajñānatvādyaviśeṣataḥ //</p>
<h3 id='5,18.49ab'>5,18.49ab <small>(<a href='docExplore?doc_id=ŚV_5,18.49ab_5,18.52ab'>ŚV_5,18.49ab_5,18.52ab</a>)</small></h3>	<p class='l'>samāna iti nāpy etadekatvānugamād vinā /</p>
<h3 id='5,18.49cd'>5,18.49cd <small></small></h3>	<p class='l'>tena yaccittajaṃ tasya santāna iti vo mṛṣā //</p>
<h3 id='5,18.50ab'>5,18.50ab <small></small></h3>	<p class='l'>na hi yacchabdatacchabdau vartete bhinnavastuni /</p>
<h3 id='5,18.50cd'>5,18.50cd <small></small></h3>	<p class='l'>tenaikātmakataiṣṭavyā tatsantānātmavādibhiḥ //</p>
<h3 id='5,18.51ab'>5,18.51ab <small></small></h3>	<p class='l'>nanv anyatvaṃ vidanto 'pi putrādiphalasiddhaye /</p>
<h3 id='5,18.51cd'>5,18.51cd <small></small></h3>	<p class='l'>pravartante yathā tadvajjñānasantānino 'pi naḥ //</p>
<h3 id='5,18.52ab'>5,18.52ab <small></small></h3>	<p class='l'>anyatve ca samāne 'pi yathā vaṃśāntarodbhavāḥ /</p>
<h3 id='5,18.52cd'>5,18.52cd <small>(<a href='docExplore?doc_id=ŚV_5,18.52cd_5,18.55ab'>ŚV_5,18.52cd_5,18.55ab</a>)</small></h3>	<p class='l'>na labhante phalaṃ tadvat santānāntarajāḥ kṣaṇāḥ //</p>
<h3 id='5,18.53ab'>5,18.53ab <small></small></h3>	<p class='l'>na tāvad buddhir atraivam, api cātmaphalecchayā /</p>
<h3 id='5,18.53cd'>5,18.53cd <small></small></h3>	<p class='l'>putrādibharaṇe vṛttiḥ syāt tad apy atra nāsti te //</p>
<h3 id='5,18.54ab'>5,18.54ab <small></small></h3>	<p class='l'>phalāntaram anuddiśya na ca putrādi bibhrati /</p>
<h3 id='5,18.54cd'>5,18.54cd <small></small></h3>	<p class='l'>vinaṣṭasya tu nātmīyasantānabharaṇāt phalam //</p>
<h3 id='5,18.55ab'>5,18.55ab <small></small></h3>	<p class='l'>yas tv anenaiva mārgeṇa phalāntaram apīcchati /</p>
<h3 id='5,18.55cd'>5,18.55cd <small>(<a href='docExplore?doc_id=ŚV_5,18.55cd_5,18.58ab'>ŚV_5,18.55cd_5,18.58ab</a>)</small></h3>	<p class='l'>svasantānyantarair bhogyaṃ tatsantānāny upakārakam //</p>
<h3 id='5,18.56ab'>5,18.56ab <small></small></h3>	<p class='l'>anavasthedṛśī tasya svopabhogād ṛte bhavet /</p>
<h3 id='5,18.56cd'>5,18.56cd <small></small></h3>	<p class='l'>naiva hy anyo 'pi santānī kaś cit tasyātmavanmataḥ //</p>
<h3 id='5,18.57ab'>5,18.57ab <small></small></h3>	<p class='l'>yāvad yāvac ca dūrasthe santānini phalaṃ bhavet /</p>
<h3 id='5,18.57cd'>5,18.57cd <small></small></h3>	<p class='l'>tāvat tāvac ca tannaśyet sutarāṃ viprakarṣataḥ //</p>
<h3 id='5,18.58ab'>5,18.58ab <small></small></h3>	<p class='l'>bharaṇaṃ yadapatyānāṃ tiryagādiṣu dṛśyate /</p>
<h3 id='5,18.58cd'>5,18.58cd <small>(<a href='docExplore?doc_id=ŚV_5,18.58cd_5,18.61ab'>ŚV_5,18.58cd_5,18.61ab</a>)</small></h3>	<p class='l'>ajñānaṃ śaraṇaṃ tatra prājñānāṃ tu na yujyate //</p>
<h3 id='5,18.59ab'>5,18.59ab <small></small></h3>	<p class='l'>dehāntare ca buddhīnāṃ sañcāro nopapadyate /</p>
<h3 id='5,18.59cd'>5,18.59cd <small></small></h3>	<p class='l'>pūrvadehād bahir bhāvo na ca tāsāṃ pratīyate //</p>
<h3 id='5,18.60ab'>5,18.60ab <small></small></h3>	<p class='l'>vāyunā preryamāṇaṃ hi jvālādyanyatra sañcaret /</p>
<h3 id='5,18.60cd'>5,18.60cd <small></small></h3>	<p class='l'>buddheḥ kāraṇadeśāt tu preraṇaṃ nāsti kena cit //</p>
<h3 id='5,18.61ab'>5,18.61ab <small></small></h3>	<p class='l'>amūrtatvāt svayaṃ nāsāvutplutyā 'nyatra gacchati /</p>
<h3 id='5,18.61cd'>5,18.61cd <small>(<a href='docExplore?doc_id=ŚV_5,18.61cd_5,18.64cd'>ŚV_5,18.61cd_5,18.64cd</a>)</small></h3>	<p class='l'>jīvaddehe 'pi tenāsyā gamanaṃ nopapadyate //</p>
<h3 id='5,18.62ab'>5,18.62ab <small></small></h3>	<p class='l'>antarābhavadehas tu niṣiddho vindhyavāsinā /</p>
<h3 id='5,18.62cd'>5,18.62cd <small></small></h3>	<p class='l'>tadastitve pramāṇaṃ hi na kiñ cid avagamyate //</p>
<h3 id='5,18.63ab'>5,18.63ab <small></small></h3>	<p class='l'>sahasā jāyate tac ca sahasaiva vinaśyati /</p>
<h3 id='5,18.63cd'>5,18.63cd <small></small></h3>	<p class='l'>sūkṣmarūpādiyuktaṃ cety utprekṣāmātram eva tat //</p>
<h3 id='5,18.64ab'>5,18.64ab <small></small></h3>	<p class='l'>saty api jñānasañcāras tatra syān niṣpramāṇakaḥ /</p>
<h3 id='5,18.64cd'>5,18.64cd <small></small></h3>	<p class='l'>tena cānyaśarīreṣu punarnikṣepakalpanā //</p>
<h3 id='5,18.65ab'>5,18.65ab <small>(<a href='docExplore?doc_id=ŚV_5,18.65ab_5,18.68ab'>ŚV_5,18.65ab_5,18.68ab</a>)</small></h3>	<p class='l'>kalalādiṣu vijñānam astīty etac ca sāhasam /</p>
<h3 id='5,18.65cd'>5,18.65cd <small></small></h3>	<p class='l'>asañjātendriyatvād dhi na tatrārtho 'vagamyate //</p>
<h3 id='5,18.66ab'>5,18.66ab <small></small></h3>	<p class='l'>na cārthāvagater anyad rūpaṃ jñānasya yujyate /</p>
<h3 id='5,18.66cd'>5,18.66cd <small></small></h3>	<p class='l'>mūrcchādāv api tenāsya sadbhāvo nopapadyate //</p>
<h3 id='5,18.67ab'>5,18.67ab <small></small></h3>	<p class='l'>na cāpi śaktirūpeṇa tadā dhīr avatiṣṭhate /</p>
<h3 id='5,18.67cd'>5,18.67cd <small></small></h3>	<p class='l'>nirāśrayatvāc chaktīnāṃ sthitir na hy avakalpate //</p>
<h3 id='5,18.68ab'>5,18.68ab <small></small></h3>	<p class='l'>yadi bhūtendriyādhārā jñānaśaktir bhavet tataḥ /</p>
<h3 id='5,18.68cd'>5,18.68cd <small>(<a href='docExplore?doc_id=ŚV_5,18.68cd_5,18.71ab'>ŚV_5,18.68cd_5,18.71ab</a>)</small></h3>	<p class='l'>tac caitanyaṃ prasajyeta na ca janmāntaraṃ bhavet //</p>
<h3 id='5,18.69ab'>5,18.69ab <small></small></h3>	<p class='l'>pariṇāmavivekādyaiḥ śaktyabhivyaktyanugrahāt /</p>
<h3 id='5,18.69cd'>5,18.69cd <small></small></h3>	<p class='l'>tebhya eva bhaved buddhir na buddhyantarapūrvikā //</p>
<h3 id='5,18.70ab'>5,18.70ab <small></small></h3>	<p class='l'>tathaivottarakāle 'pi pūrvabuddher yad ucyate /</p>
<h3 id='5,18.70cd'>5,18.70cd <small></small></h3>	<p class='l'>buddhyantaraprasūtatvaṃ dṛṣṭānto 'tra na vidyate //</p>
<h3 id='5,18.71ab'>5,18.71ab <small></small></h3>	<p class='l'>athādhāravinirmuktā śaktiḥ syāt kalalādiṣu /</p>
<h3 id='5,18.71cd'>5,18.71cd <small>(<a href='docExplore?doc_id=ŚV_5,18.71cd_5,18.74ab'>ŚV_5,18.71cd_5,18.74ab</a>)</small></h3>	<p class='l'>paścād vijñānasiddhyartham ātmā śaktyabhidho bhavet //</p>
<h3 id='5,18.72ab'>5,18.72ab <small></small></h3>	<p class='l'>śaktyādhāraprakḷptau vā nātmano 'nyaḥ prakalpyate /</p>
<h3 id='5,18.72cd'>5,18.72cd <small></small></h3>	<p class='l'>jvālābudbudavad vṛttir na cādhārād dhiyām //</p>
<h3 id='5,18.73ab'>5,18.73ab <small></small></h3>	<p class='l'>jñānaśaktisvabhāvo 'to nityaḥ sarvagataḥ pumān /</p>
<h3 id='5,18.73cd'>5,18.73cd <small></small></h3>	<p class='l'>dehāntarakṣamaḥ kalpyaḥ so 'gacchann eva yokṣyate //</p>
<h3 id='5,18.74ab'>5,18.74ab <small></small></h3>	<p class='l'>yajamānatvam apy ātmā sakriyatvāt prapadyate /</p>
<h3 id='5,18.74cd'>5,18.74cd <small>(<a href='docExplore?doc_id=ŚV_5,18.74cd_5,18.77ab'>ŚV_5,18.74cd_5,18.77ab</a>)</small></h3>	<p class='l'>na parispanda evaikaḥ kriyā naḥ kaṇabhojivat //</p>
<h3 id='5,18.75ab'>5,18.75ab <small></small></h3>	<p class='l'>na ca svasamavetaiva kartṛbhiḥ kriyate kriyā /</p>
<h3 id='5,18.75cd'>5,18.75cd <small></small></h3>	<p class='l'>kriyā dhātvarthamātraṃ syād anyādhāre 'pi kartṛtā //</p>
<h3 id='5,18.76ab'>5,18.76ab <small></small></h3>	<p class='l'>sattājñānādirūpāṇāṃ kartā tāvat svayaṃ pumān /</p>
<h3 id='5,18.76cd'>5,18.76cd <small></small></h3>	<p class='l'>yo 'pi bhūtaparispandas tatrādhiṣṭānato bhavet //</p>
<h3 id='5,18.77ab'>5,18.77ab <small></small></h3>	<p class='l'>taduddeśapravṛtteś ca yā yā dehendriyaiḥ kriyā /</p>
<h3 id='5,18.77cd'>5,18.77cd <small>(<a href='docExplore?doc_id=ŚV_5,18.77cd_5,18.80cd'>ŚV_5,18.77cd_5,18.80cd</a>)</small></h3>	<p class='l'>kriyate puruṣeṇaiva sā sā sarvā kṛtocyate //</p>
<h3 id='5,18.78ab'>5,18.78ab <small></small></h3>	<p class='l'>naiva hy eṣāṃ pravṛttiḥ syāt puruṣeṇāparigrahe /</p>
<h3 id='5,18.78cd'>5,18.78cd <small></small></h3>	<p class='l'>asvātantryād ato naiṣāṃ parispande 'pi kartṛtā //</p>
<h3 id='5,18.79ab'>5,18.79ab <small></small></h3>	<p class='l'>tatkarmopārjitaiś cetaiḥ kriyamāṇeṣu karmasu /</p>
<h3 id='5,18.79cd'>5,18.79cd <small></small></h3>	<p class='l'>kartṛtā yajamānānām ṛtvikparaśukarmavat //</p>
<h3 id='5,18.80ab'>5,18.80ab <small></small></h3>	<p class='l'>yathā parikrayāmnānād ṛtvigdvārā kriyeṣyate /</p>
<h3 id='5,18.80cd'>5,18.80cd <small></small></h3>	<p class='l'>gamanādividhes tadvad bhūtadvāratvam āśritam //</p>
<h3 id='5,18.81ab'>5,18.81ab <small>(<a href='docExplore?doc_id=ŚV_5,18.81ab_5,18.84ab'>ŚV_5,18.81ab_5,18.84ab</a>)</small></h3>	<p class='l'>krayo yathātmano nāsti gamanādi tathaiva hi /</p>
<h3 id='5,18.81cd'>5,18.81cd <small></small></h3>	<p class='l'>vidhīyate ca tenātra paradvārāsya kartṛtā //</p>
<h3 id='5,18.82ab'>5,18.82ab <small></small></h3>	<p class='l'>yathā vā devadattasya cchedane kāṣṭhasaṃśrite /</p>
<h3 id='5,18.82cd'>5,18.82cd <small></small></h3>	<p class='l'>kartṛtvam evaṃ puṃsaḥ syāc charīragamanādiṣu //</p>
<h3 id='5,18.83ab'>5,18.83ab <small></small></h3>	<p class='l'>vyāpārāntaratas tatra kartṛtvaṃ ced ihāpi naḥ /</p>
<h3 id='5,18.83cd'>5,18.83cd <small></small></h3>	<p class='l'>saṅkalpasattvavattvābhyāṃ pumāniṣṭaḥ prayojakaḥ //</p>
<h3 id='5,18.84ab'>5,18.84ab <small></small></h3>	<p class='l'>sādhāraṇyena kartṛtvaṃ sattvavattvena karmasu /</p>
<h3 id='5,18.84cd'>5,18.84cd <small>(<a href='docExplore?doc_id=ŚV_5,18.84cd_5,18.87ab'>ŚV_5,18.84cd_5,18.87ab</a>)</small></h3>	<p class='l'>saṅkalpanaiḥ punarbhedāt pratikarmāsya kartṛtā //</p>
<h3 id='5,18.85ab'>5,18.85ab <small></small></h3>	<p class='l'>na ca sarvatra tulyatvaṃ syāt prayojakakarmaṇām /</p>
<h3 id='5,18.85cd'>5,18.85cd <small></small></h3>	<p class='l'>calanena hy asiṃ yoddhā prayuṅkte cchedanaṃ prati //</p>
<h3 id='5,18.86ab'>5,18.86ab <small></small></h3>	<p class='l'>senāpatis tu vācaiva bhṛtyānāṃ viniyojakaḥ /</p>
<h3 id='5,18.86cd'>5,18.86cd <small></small></h3>	<p class='l'>rājā sannidhimātreṇa viniyuṅkte kadā cana //</p>
<h3 id='5,18.87ab'>5,18.87ab <small></small></h3>	<p class='l'>tasmād acalato 'pi syāc calane kartṛtātmanaḥ /</p>
<h3 id='5,18.87cd'>5,18.87cd <small>(<a href='docExplore?doc_id=ŚV_5,18.87cd_5,18.90ab'>ŚV_5,18.87cd_5,18.90ab</a>)</small></h3>	<p class='l'>yathaivābhidyamānasya devadattasya bhettṛtā //</p>
<h3 id='5,18.88ab'>5,18.88ab <small></small></h3>	<p class='l'>karmāntarair yadā dānaṃ svavyāpāraḥ sa eva vā /</p>
<h3 id='5,18.88cd'>5,18.88cd <small></small></h3>	<p class='l'>bhūtakriyāsu puṃsaḥ syāt, tāni bhūtāntaraiḥ punaḥ //</p>
<h3 id='5,18.89ab'>5,18.89ab <small></small></h3>	<p class='l'>tāni bhūtāntarebhyaś cety evamādir na vidyate /</p>
<h3 id='5,18.89cd'>5,18.89cd <small></small></h3>	<p class='l'>karmakṣayāt tv anātmīyaiḥ kṛtaṃ karma na limpati //</p>
<h3 id='5,18.90ab'>5,18.90ab <small></small></h3>	<p class='l'>anvārambhaṇamānādāvaudumbaryādivarttini /</p>
<h3 id='5,18.90cd'>5,18.90cd <small>(<a href='docExplore?doc_id=ŚV_5,18.90cd_5,18.93ab'>ŚV_5,18.90cd_5,18.93ab</a>)</small></h3>	<p class='l'>svarūpāsambhavād yaṣṭuḥ śarīreṇaiva kartṛtā //</p>
<h3 id='5,18.91ab'>5,18.91ab <small></small></h3>	<p class='l'>tasmād yathākṛtau śāstraṃ pravṛttaṃ vyaktim āśrayet /</p>
<h3 id='5,18.91cd'>5,18.91cd <small></small></h3>	<p class='l'>tathā puṃsi pravṛttasya bhūtendriyasamāśrayaḥ //</p>
<h3 id='5,18.92ab'>5,18.92ab <small></small></h3>	<p class='l'>parair abhigatān pūrvam ātmahetun nirasyati /</p>
<h3 id='5,18.92cd'>5,18.92cd <small></small></h3>	<p class='l'>nety etāvad avacchedyam, vidharmāṇa ime yataḥ //</p>
<h3 id='5,18.93ab'>5,18.93ab <small></small></h3>	<p class='l'>athāvasthāntaraṃ tatra tathā mṛtyur apīṣyatām /</p>
<h3 id='5,18.94ab'>5,18.94ab <small>(<a href='docExplore?doc_id=ŚV_5,18.94ab_5,18.97ab'>ŚV_5,18.94ab_5,18.97ab</a>)</small></h3>	<p class='l'>etāvan iha bhedaḥ syāc charīre dṛḍha eva yā /</p>
<h3 id='5,18.94cd'>5,18.94cd <small></small></h3>	<p class='l'>prāṇādyapagatis tatra nimittaṃ na pratīyate //</p>
<h3 id='5,18.95ab'>5,18.95ab <small></small></h3>	<p class='l'>guṇo dravyavināśād vā vināśam upagacchati /</p>
<h3 id='5,18.95cd'>5,18.95cd <small></small></h3>	<p class='l'>guṇāntaropapātād vā tasmād utkṛtya nāśyate //</p>
<h3 id='5,18.96ab'>5,18.96ab <small></small></h3>	<p class='l'>na tāvat tad dvayaṃ mṛtyau sarvasyaivopalabhyate /</p>
<h3 id='5,18.96cd'>5,18.96cd <small></small></h3>	<p class='l'>avinaṣṭaśarīrasya prāṇādiś cāpagacchati //</p>
<h3 id='5,18.97ab'>5,18.97ab <small></small></h3>	<p class='l'>tasmān na dehadharmatvaṃ prāṇāder iti gamyate /</p>
<h3 id='5,18.97cd'>5,18.97cd <small>(<a href='docExplore?doc_id=ŚV_5,18.97cd_5,18.100ab'>ŚV_5,18.97cd_5,18.100ab</a>)</small></h3>	<p class='l'>tasmin dṛṣṭe 'py asadbhāvāt sragvilepanagandhavat //</p>
<h3 id='5,18.98ab'>5,18.98ab <small></small></h3>	<p class='l'>bahirvṛttitvam apy asti prāṇāder iti gamyate /</p>
<h3 id='5,18.98cd'>5,18.98cd <small></small></h3>	<p class='l'>parendriyaiḥ, sukhādis tu nāntaratvāt pratīyate //</p>
<h3 id='5,18.99ab'>5,18.99ab <small></small></h3>	<p class='l'>prahṛṣṭavadanatvādiliṅgagamyaṃ sadaiva hi /</p>
<h3 id='5,18.99cd'>5,18.99cd <small></small></h3>	<p class='l'>antaḥsthiter na dṛṣṭiś cet, pāṭite 'py anupagrahāt //</p>
<h3 id='5,18.100ab'>5,18.100ab <small></small></h3>	<p class='l'>antaḥśarīre rūpādi pāṭitasyopalabhyate /</p>
<h3 id='5,18.100cd'>5,18.100cd <small>(<a href='docExplore?doc_id=ŚV_5,18.100cd_5,18.103ab'>ŚV_5,18.100cd_5,18.103ab</a>)</small></h3>	<p class='l'>na sukhādiḥ, ago 'syāsau na manobuddhivad guṇaḥ //</p>
<h3 id='5,18.101ab'>5,18.101ab <small></small></h3>	<p class='l'>guṇatvād āśritatvaṃ hi sukhādeḥ syād rasādivat /</p>
<h3 id='5,18.101cd'>5,18.101cd <small></small></h3>	<p class='l'>ya āśritaḥ sa ātmā, iti bruvāṇasyaitaduttaram //</p>
<h3 id='5,18.102ab'>5,18.102ab <small></small></h3>	<p class='l'>puṇānāṃ paratantratvāt guṇavān anumīyate /</p>
<h3 id='5,18.102cd'>5,18.102cd <small></small></h3>	<p class='l'>siddhe guṇatve tat tv asmān pratyasiddhaṃ sukhādiṣu //</p>
<h3 id='5,18.103ab'>5,18.103ab <small></small></h3>	<p class='l'>bhedena kim upanyastā tulyanyāyecchayā smṛtiḥ /</p>
<h3 id='5,18.103cd'>5,18.103cd <small>(<a href='docExplore?doc_id=ŚV_5,18.103cd_5,18.106cd'>ŚV_5,18.103cd_5,18.106cd</a>)</small></h3>	<p class='l'>ubhayaṃ na hy adṛṣṭe 'rthe vāsanātaś ca siddhyati //</p>
<h3 id='5,18.104ab'>5,18.104ab <small></small></h3>	<p class='l'>upalabdhimanāśritya smṛtyaivecchopajāyate /</p>
<h3 id='5,18.104cd'>5,18.104cd <small></small></h3>	<p class='l'>upalabdhisamāno 'syāḥ kartā naikāntato bhavet //</p>
<h3 id='5,18.105ab'>5,18.105ab <small></small></h3>	<p class='l'>upalabdhyanusāreṇa smṛtyātmā punar iṣyate /</p>
<h3 id='5,18.105cd'>5,18.105cd <small></small></h3>	<p class='l'>samānas tena kartāsti tadarthaṃ punar ucyate //</p>
<h3 id='5,18.106ab'>5,18.106ab <small></small></h3>	<p class='l'>tatrāpi tu samānāyāṃ santatau vāsanā yataḥ /</p>
<h3 id='5,18.106cd'>5,18.106cd <small></small></h3>	<p class='l'>tasmāt saty api bhinnatve smaraṇaṃ vyavatiṣṭate //</p>
<h3 id='5,18.107ab'>5,18.107ab <small>(<a href='docExplore?doc_id=ŚV_5,18.107ab_5,18.110ab'>ŚV_5,18.107ab_5,18.110ab</a>)</small></h3>	<p class='l'>hetuṣv evaṃ parokteṣu pratiṣiddheṣu samprati /</p>
<h3 id='5,18.107cd'>5,18.107cd <small></small></h3>	<p class='l'>ahampratyayavijñeyaḥ svayamātmopapādyate //</p>
<h3 id='5,18.108ab'>5,18.108ab <small></small></h3>	<p class='l'>ahaṃ yāmīty ahaṃśabdaḥ śarīrārthaḥ prayujyate /</p>
<h3 id='5,18.108cd'>5,18.108cd <small></small></h3>	<p class='l'>gantṛtvāt tasya, na hy ātmā gamanaṃ pratipadyate //</p>
<h3 id='5,18.109ab'>5,18.109ab <small></small></h3>	<p class='l'>smaraṇapratyabhijñāne bhavetāṃ vāsanāvaśāt /</p>
<h3 id='5,18.109cd'>5,18.109cd <small></small></h3>	<p class='l'>anyārthaviṣaye, jñātuḥ pratyabhijñā tu durlabhā //</p>
<h3 id='5,18.110ab'>5,18.110ab <small></small></h3>	<p class='l'>ahaṃ vedmīty ahaṃ buddhir jñātāram adhigacchati /</p>
<h3 id='5,18.110cd'>5,18.110cd <small>(<a href='docExplore?doc_id=ŚV_5,18.110cd_5,18.113ab'>ŚV_5,18.110cd_5,18.113ab</a>)</small></h3>	<p class='l'>tatra syād jñātṛvijñānaṃ tadādhāro 'tha vā pumān //</p>
<h3 id='5,18.111ab'>5,18.111ab <small></small></h3>	<p class='l'>kṛtaṃ bhūtendriyāṇāṃ ca caitanyapratiṣedhanam /</p>
<h3 id='5,18.111cd'>5,18.111cd <small></small></h3>	<p class='l'>samastavyastasaṅghātavivekapariṇāminām //</p>
<h3 id='5,18.112ab'>5,18.112ab <small></small></h3>	<p class='l'>sāṅkhyādibhiḥ, aśuddhatvāt saṅghātāt sanniveśataḥ /</p>
<h3 id='5,18.112cd'>5,18.112cd <small></small></h3>	<p class='l'>mṛtavac ca śarīratvād bhūtatvād bāhyabhūtavat //</p>
<h3 id='5,18.113ab'>5,18.113ab <small></small></h3>	<p class='l'>cetanatve hi sarveṣāṃ na sambandhaḥ parasparam /</p>
<h3 id='5,18.113cd'>5,18.113cd <small>(<a href='docExplore?doc_id=ŚV_5,18.113cd_5,18.116ab'>ŚV_5,18.113cd_5,18.116ab</a>)</small></h3>	<p class='l'>samatvāt, ekacaitanye 'nyasyāṅgatvaṃ virudhyate //</p>
<h3 id='5,18.114ab'>5,18.114ab <small></small></h3>	<p class='l'>saṅghātasanniveśau ca na staḥ pārārthyavarjitau /</p>
<h3 id='5,18.114cd'>5,18.114cd <small></small></h3>	<p class='l'>bhoktā ca cetanaḥ kaś cid astīty atrāviruddhatā //</p>
<h3 id='5,18.115ab'>5,18.115ab <small></small></h3>	<p class='l'>yadi syād jñānamātraṃ ca kṣaṇikaṃ jñātṛ tatra vaḥ /</p>
<h3 id='5,18.115cd'>5,18.115cd <small></small></h3>	<p class='l'>na bhavet pratyabhijñānaṃ pūrvajñātari samprati //</p>
<h3 id='5,18.116ab'>5,18.116ab <small></small></h3>	<p class='l'>jñātavān aham evedaṃ puredānīṃ ca vedmy aham /</p>
<h3 id='5,18.116cd'>5,18.116cd <small>(<a href='docExplore?doc_id=ŚV_5,18.116cd_5,18.119cd'>ŚV_5,18.116cd_5,18.119cd</a>)</small></h3>	<p class='l'>tasya jñānakṣaṇaḥ ko nu viṣayaḥ parikalpyatām //</p>
<h3 id='5,18.117ab'>5,18.117ab <small></small></h3>	<p class='l'>pūrvavṛtte hi viṣaye jñātavān iti sambhavet /</p>
<h3 id='5,18.117cd'>5,18.117cd <small></small></h3>	<p class='l'>jānāmīti na satyaṃ syān nedānīṃ vetty asau tataḥ //</p>
<h3 id='5,18.118ab'>5,18.118ab <small></small></h3>	<p class='l'>yadīdānīntano grāhyo jānāmīty upapadyate /</p>
<h3 id='5,18.118cd'>5,18.118cd <small></small></h3>	<p class='l'>jñātavān ity ado 'satyaṃ naivājñāsīdayaṃ yataḥ //</p>
<h3 id='5,18.119ab'>5,18.119ab <small></small></h3>	<p class='l'>ubhayagrāhyatāṃ tu dvayam apy anṛtaṃ bhavet /</p>
<h3 id='5,18.119cd'>5,18.119cd <small></small></h3>	<p class='l'>na hy etau jñātavantau vā jānīto vādhunā punaḥ //</p>
<h3 id='5,18.120ab'>5,18.120ab <small>(<a href='docExplore?doc_id=ŚV_5,18.120ab_5,18.122cd'>ŚV_5,18.120ab_5,18.122cd</a>)</small></h3>	<p class='l'>santāno na ca tadgrāhyo dvairūpyasyāsambhavāt /</p>
<h3 id='5,18.120cd'>5,18.120cd <small></small></h3>	<p class='l'>jñātavān na hy asau pūrvam avastutvān na vādhunā //</p>
<h3 id='5,18.121ab'>5,18.121ab <small></small></h3>	<p class='l'>sāmānyaṃ na ca kiñ cit te jñātṛ pūrvāparakṣaṇe /</p>
<h3 id='5,18.121cd'>5,18.121cd <small></small></h3>	<p class='l'>sādṛśyāt pratyabhijñā cen na syād asadṛśeṣu sā //</p>
<h3 id='5,18.122ab'>5,18.122ab <small></small></h3>	<p class='l'>gām ahaṃ jñātavān pūrvam aśvaṃ jānāmy ahaṃ punaḥ /</p>
<h3 id='5,18.122cd'>5,18.122cd <small></small></h3>	<p class='l'>atha jñātṛtvasāmānyaṃ tat syād dehāntareṣv api //</p>
<h3 id='5,18.123ab'>5,18.123ab <small>(<a href='docExplore?doc_id=ŚV_5,18.123ab_5,18.125cd'>ŚV_5,18.123ab_5,18.125cd</a>)</small></h3>	<p class='l'>tatra sarveṇa vijñāte bhaved aham iti smṛtiḥ /</p>
<h3 id='5,18.123cd'>5,18.123cd <small></small></h3>	<p class='l'>ekasantānaje cāpi sa iti syāt kṣaṇe matiḥ //</p>
<h3 id='5,18.124ab'>5,18.124ab <small></small></h3>	<p class='l'>yathā dehāntarajñāne ghaṭādau vā bahiḥ sthite /</p>
<h3 id='5,18.124cd'>5,18.124cd <small></small></h3>	<p class='l'>jñātari pratyabhijñāṃ ca vāsanā kartum arhati //</p>
<h3 id='5,18.125ab'>5,18.125ab <small></small></h3>	<p class='l'>nātasmin sa iti jñānaṃ na hy asau bhrāntikāraṇam /</p>
<h3 id='5,18.125cd'>5,18.125cd <small></small></h3>	<p class='l'>na cāhampratyayo bhrāntir iṣṭo bādhakavarjanāt //</p>
<h3 id='5,18.126ab'>5,18.126ab <small>(<a href='docExplore?doc_id=ŚV_5,18.126ab_5,18.128cd'>ŚV_5,18.126ab_5,18.128cd</a>)</small></h3>	<p class='l'>jñātur anyaś ca viṣayas tasya na syāt svabhāvataḥ /</p>
<h3 id='5,18.126cd'>5,18.126cd <small></small></h3>	<p class='l'>ahaṃ pratyayavijñeyo jñātā naḥ sarvadaiva hi //</p>
<h3 id='5,18.127ab'>5,18.127ab <small></small></h3>	<p class='l'>guruḥ sthūlaḥ kṛśo vāham iti dehe 'pi yā matiḥ /</p>
<h3 id='5,18.127cd'>5,18.127cd <small></small></h3>	<p class='l'>bhrāntiḥ sā, bhedarūpaṃ hi guru me tad itīṣyate //</p>
<h3 id='5,18.128ab'>5,18.128ab <small></small></h3>	<p class='l'>idaṃ mamedṛśaṃ cakṣurmano me bhrāntam ity api /</p>
<h3 id='5,18.128cd'>5,18.128cd <small></small></h3>	<p class='l'>indriyeṣv api bhedena vyavahāraś ca dṛśyate //</p>
<h3 id='5,18.129ab'>5,18.129ab <small>(<a href='docExplore?doc_id=ŚV_5,18.129ab_5,18.131cd'>ŚV_5,18.129ab_5,18.131cd</a>)</small></h3>	<p class='l'>ajñātṛtvasya siddhatvād virodhād bhedavaty api /</p>
<h3 id='5,18.129cd'>5,18.129cd <small></small></h3>	<p class='l'>pratyāsattinimittas tu syād abhedamatir bhramaḥ //</p>
<h3 id='5,18.130ab'>5,18.130ab <small></small></h3>	<p class='l'>mamātmeti matibhedavyapadeśena yātmanaḥ /</p>
<h3 id='5,18.130cd'>5,18.130cd <small></small></h3>	<p class='l'>tatrāvasthātmanā bhedaṃ jñānasyāśritya kalpanā //</p>
<h3 id='5,18.131ab'>5,18.131ab <small></small></h3>	<p class='l'>mametyetasya mukhyārtho nātmano 'nyaḥ pratīyate /</p>
<h3 id='5,18.131cd'>5,18.131cd <small></small></h3>	<p class='l'>tenāsau bhedahetuḥ syād, bhedaś ca jñānahetukaḥ //</p>
<h3 id='5,18.132ab'>5,18.132ab <small>(<a href='docExplore?doc_id=ŚV_5,18.132ab_5,18.134cd'>ŚV_5,18.132ab_5,18.134cd</a>)</small></h3>	<p class='l'>ye cehājñātanānātvās teṣāṃ deheṣv ahaṃ matiḥ /</p>
<h3 id='5,18.132cd'>5,18.132cd <small></small></h3>	<p class='l'>tatrāpy ātmābhimānenety ahambuddhir dhruvātmani //</p>
<h3 id='5,18.133ab'>5,18.133ab <small></small></h3>	<p class='l'>ye tu vijñātanānātvās te deheṣv anahaṃkṛtāḥ /</p>
<h3 id='5,18.133cd'>5,18.133cd <small></small></h3>	<p class='l'>jānāmy aham itīdaṃ tu jñānaṃ naiva nivarttate //</p>
<h3 id='5,18.134ab'>5,18.134ab <small></small></h3>	<p class='l'>tannivṛttau na teṣāṃ syād dhyānaṃ śiṣyopadeśane /</p>
<h3 id='5,18.134cd'>5,18.134cd <small></small></h3>	<p class='l'>pravṛttir dṛśyate sā ca, tenātmā taiḥ pratīyate //</p>
<h3 id='5,18.135ab'>5,18.135ab <small>(<a href='docExplore?doc_id=ŚV_5,18.135ab_5,18.138ab'>ŚV_5,18.135ab_5,18.138ab</a>)</small></h3>	<p class='l'>śāstrādavardhavijñāte yady ahaṃ jñātavān iti /</p>
<h3 id='5,18.135cd'>5,18.135cd <small></small></h3>	<p class='l'>nāvagacchet tataḥ sarvaḥ pravartetāditaḥ punaḥ //</p>
<h3 id='5,18.136ab'>5,18.136ab <small></small></h3>	<p class='l'>tenāsmāt pratyabhijñānāt sarvalokāvadhāritāt /</p>
<h3 id='5,18.136cd'>5,18.136cd <small></small></h3>	<p class='l'>nairātmyavādabādhaḥ syāt, ete ca pratihetavaḥ //</p>
<h3 id='5,18.137ab'>5,18.137ab <small></small></h3>	<p class='l'>hyastanāhammatigrāhyo jñātādyāpy anuvarttate /</p>
<h3 id='5,18.137cd'>5,18.137cd <small></small></h3>	<p class='l'>ahaṃpratyayagamyatvād idānīntaboddhṛvat //</p>
<h3 id='5,18.138ab'>5,18.138ab <small></small></h3>	<p class='l'>eṣa vā hyo bhavej jñātā jñātṛtvāt tat eva vā /</p>
<h3 id='5,18.138cd'>5,18.138cd <small>(<a href='docExplore?doc_id=ŚV_5,18.138cd_5,18.141cd'>ŚV_5,18.138cd_5,18.141cd</a>)</small></h3>	<p class='l'>hyastanajñātṛvat, teṣāṃ pratyayānāṃ ca sādhyatā //</p>
<h3 id='5,18.139ab'>5,18.139ab <small></small></h3>	<p class='l'>ekasantānasambandhijñātrahampratyayatvataḥ /</p>
<h3 id='5,18.139cd'>5,18.139cd <small></small></h3>	<p class='l'>hyastanādyatanāḥ save tulyārthaś caikabuddhivat //</p>
<h3 id='5,18.140ab'>5,18.140ab <small></small></h3>	<p class='l'>vedādevātmanāstitvaṃ yo nāma pratipadyate /</p>
<h3 id='5,18.140cd'>5,18.140cd <small></small></h3>	<p class='l'>virodhaṃ vātmanā brūyāt taṃ prati brāhmaṇābhidhā //</p>
<h3 id='5,18.141ab'>5,18.141ab <small></small></h3>	<p class='l'>anyathānupapatteś ca vidhinātmanyapekṣite /</p>
<h3 id='5,18.141cd'>5,18.141cd <small></small></h3>	<p class='l'>astitvadyotanād etair arthākṣiptasamarthanam //</p>
<h3 id='5,18.142ab'>5,18.142ab <small>(<a href='docExplore?doc_id=ŚV_5,18.142ab_5,18.145ab'>ŚV_5,18.142ab_5,18.145ab</a>)</small></h3>	<p class='l'>śāntāyāṃ vācyaśaktāyām ātmā kena prakāśyate /</p>
<h3 id='5,18.142cd'>5,18.142cd <small></small></h3>	<p class='l'>ātmanaiva prakāśyo 'yam ātmā jyotir itīritam //</p>
<h3 id='5,18.143ab'>5,18.143ab <small></small></h3>	<p class='l'>agrāhya iti sāmānyāt sarveṇeti pratīyate /</p>
<h3 id='5,18.143cd'>5,18.143cd <small></small></h3>	<p class='l'>ātmajyotiṣṭvavacanāt parair ity avatiṣṭhate //</p>
<h3 id='5,18.144ab'>5,18.144ab <small></small></h3>	<p class='l'>arthād evārthabuddhir yā sā śuddhaivopamocyate /</p>
<h3 id='5,18.144cd'>5,18.144cd <small></small></h3>	<p class='l'>sādṛśyabodhanaṃ śabdair upamānāgamau punaḥ //</p>
<h3 id='5,18.145ab'>5,18.145ab <small></small></h3>	<p class='l'>ātmajñānāvinābhūtadṛṣṭaceṣṭānirūpaṇāt /</p>
<h3 id='5,18.145cd'>5,18.145cd <small>(<a href='docExplore?doc_id=ŚV_5,18.145cd_5,18.148cd'>ŚV_5,18.145cd_5,18.148cd</a>)</small></h3>	<p class='l'>pareṣām ātmavijñānam  anumānād udāhṛtam //</p>
<h3 id='5,18.146ab'>5,18.146ab <small></small></h3>	<p class='l'>sadasannāśyanāśātmaparikīrtanam ūḍhayā /</p>
<h3 id='5,18.146cd'>5,18.146cd <small></small></h3>	<p class='l'>coditaḥ pūrvapakṣo 'yam iti siddhāntam abravīt //</p>
<h3 id='5,18.147ab'>5,18.147ab <small></small></h3>	<p class='l'>avināśī svarūpeṇa puruṣo yā tu nāśitā /</p>
<h3 id='5,18.147cd'>5,18.147cd <small></small></h3>	<p class='l'>mātrāṇāṃ sā 'dhikārāṇām, bhūtādīnām asaṃjñitā //</p>
<h3 id='5,18.148ab'>5,18.148ab <small></small></h3>	<p class='l'>ity āha nāsti kyanirākariṣṇur ātmāstitāṃ bhāṣyakṛdatra yuktyā /</p>
<h3 id='5,18.148cd'>5,18.148cd <small></small></h3>	<p class='l'>dṛḍhatvam etadviṣayaś ca bodhaḥ prayāti vedāntaniṣevaṇena //</p>
<h2 id='6'>6</h2>
<p>&lt;śabdanityatādhikaraṇa (SNA)&gt;</p>
<h3 id='6.1ab'>6.1ab <small>(<a href='docExplore?doc_id=ŚV_6.1ab_6.3cd'>ŚV_6.1ab_6.3cd</a>)</small></h3>	<p class='l'>yady anityatvapakṣe 'pi śabdād artho 'vagamyate /</p>
<h3 id='6.1cd'>6.1cd <small></small></h3>	<p class='l'>anādir vyavahāraś ca nityatvaṃ kiṃ nu sādhyate //</p>
<h3 id='6.2ab'>6.2ab <small></small></h3>	<p class='l'>satyam icchanti te 'py evaṃ nyāyas tatra parīkṣyate /</p>
<h3 id='6.2cd'>6.2cd <small></small></h3>	<p class='l'>na parābhyupagatyaiva prāmāṇyam avatiṣṭhate //</p>
<h3 id='6.3ab'>6.3ab <small></small></h3>	<p class='l'>yadā hi kṣaṇikaḥ śabdo na śakto 'rthāvadhāraṇe /</p>
<h3 id='6.3cd'>6.3cd <small></small></h3>	<p class='l'>yuktyāvadhāryate tatra nirmalā vedadhīr bhavet //</p>
<h3 id='6.4ab'>6.4ab <small>(<a href='docExplore?doc_id=ŚV_6.4ab_6.6cd'>ŚV_6.4ab_6.6cd</a>)</small></h3>	<p class='l'>nirmūlair api vijñānair dṛṣṭārtheṣu bhaved gatiḥ /</p>
<h3 id='6.4cd'>6.4cd <small></small></h3>	<p class='l'>śrutimātrāśrayatvāt tu dharmo dauḥsthityam āśritaḥ //</p>
<h3 id='6.5ab'>6.5ab <small></small></h3>	<p class='l'>anādivyavahāratvam ādimad vastusaṃśrayam /</p>
<h3 id='6.5cd'>6.5cd <small></small></h3>	<p class='l'>pratyākhyeyam, ghaṭatvādijātau vyaktibhramo hi saḥ //</p>
<h3 id='6.6ab'>6.6ab <small></small></h3>	<p class='l'>sthite kūṭasthanityatve vyavahārasya nityatā /</p>
<h3 id='6.6cd'>6.6cd <small></small></h3>	<p class='l'>kūṭasthena vinaitena na tasyālambanaṃ bhavet //</p>
<h3 id='6.7ab'>6.7ab <small>(<a href='docExplore?doc_id=ŚV_6.7ab_6.10ab'>ŚV_6.7ab_6.10ab</a>)</small></h3>	<p class='l'>prasiddhatvād ṛte sarvo vyavahāro hi neṣyate /</p>
<h3 id='6.7cd'>6.7cd <small></small></h3>	<p class='l'>tasmād vedapramāṇārthaṃ nityatvam iha sādhyate //</p>
<h3 id='6.8ab'>6.8ab <small></small></h3>	<p class='l'>parasparāvinābhāvād anityakṛtakatvayoḥ /</p>
<h3 id='6.8cd'>6.8cd <small></small></h3>	<p class='l'>kāraṇaṃ dvayasiddhyarthaṃ kiñ cit kasya cid ucyate //</p>
<h3 id='6.9ab'>6.9ab <small></small></h3>	<p class='l'>nānādeśāvagamyatvād yugapat tulyabuddhibhiḥ /</p>
<h3 id='6.9cd'>6.9cd <small></small></h3>	<p class='l'>asmābhiḥ, kṛtakaḥ śabdo bhaved akṣaralekhyavat //</p>
<h3 id='6.10ab'>6.10ab <small></small></h3>	<p class='l'>yaugapadyopalambhād vā bhedo bhedāc ca kāryatā /</p>
<h3 id='6.10cd'>6.10cd <small>(<a href='docExplore?doc_id=ŚV_6.10cd_6.13cd'>ŚV_6.10cd_6.13cd</a>)</small></h3>	<p class='l'>avibhutve hi yugapannaiko nānāvagamyate //</p>
<h3 id='6.11ab'>6.11ab <small></small></h3>	<p class='l'>kārtyena cāvagamyatvād ekadeśe ghaṭādivat /</p>
<h3 id='6.11cd'>6.11cd <small></small></h3>	<p class='l'>śabdasyāvibhūtā, tasmād anyatāsya mukhāntare //</p>
<h3 id='6.12ab'>6.12ab <small></small></h3>	<p class='l'>ekaḥ sann ekadeśastho yadaikena prayujyate /</p>
<h3 id='6.12cd'>6.12cd <small></small></h3>	<p class='l'>tadā vaktrantare na syād ekavaktṛmukhādivat //</p>
<h3 id='6.13ab'>6.13ab <small></small></h3>	<p class='l'>kāryatve syāt kriyābhedāt phalabhedaḥ pratikriyam /</p>
<h3 id='6.13cd'>6.13cd <small></small></h3>	<p class='l'>tenaikabuddhiḥ sādṛśyāt sphuṭe 'nyatve 'vakalpate //</p>
<h3 id='6.14ab'>6.14ab <small>(<a href='docExplore?doc_id=ŚV_6.14ab_6.16cd'>ŚV_6.14ab_6.16cd</a>)</small></h3>	<p class='l'>nityatve tv ekabuddheḥ syān na kiñ cid bhrāntikāraṇam /</p>
<h3 id='6.14cd'>6.14cd <small></small></h3>	<p class='l'>kāmaṃ deśā iti nyāyāt tac caikatvaṃ viruddhyate //</p>
<h3 id='6.15ab'>6.15ab <small></small></h3>	<p class='l'>na ca vyañjakabhedena deśabhedopalambhanam /</p>
<h3 id='6.15cd'>6.15cd <small></small></h3>	<p class='l'>pradīpair bhinnadeśasthair na bhinno vyajyate ghaṭaḥ //</p>
<h3 id='6.16ab'>6.16ab <small></small></h3>	<p class='l'>vyomānavayavaṃ caiṣāṃ dhvanīnām āśrayo matam /</p>
<h3 id='6.16cd'>6.16cd <small></small></h3>	<p class='l'>savyaṅgyānām ataḥ sarvair vyaktir ekatra te bhavet //</p>
<h3 id='6.17ab'>6.17ab <small>(<a href='docExplore?doc_id=ŚV_6.17ab_6.20ab'>ŚV_6.17ab_6.20ab</a>)</small></h3>	<p class='l'>vastvantaravikāryatvāt smṛtisādṛśyasādhitāt /</p>
<h3 id='6.17cd'>6.17cd <small></small></h3>	<p class='l'>ikārāder anityatvaṃ dadhikṣīraguḍādivat //</p>
<h3 id='6.18ab'>6.18ab <small></small></h3>	<p class='l'>hetuvṛddhyanusāritvāt kāryatāsya ghaṭādivat /</p>
<h3 id='6.18cd'>6.18cd <small></small></h3>	<p class='l'>na hi dīpasahasre 'pi vyañjake varddhate ghaṭaḥ //</p>
<h3 id='6.19ab'>6.19ab <small></small></h3>	<p class='l'>anaikāntikatā tāvaddhetūnām iha kathyate /</p>
<h3 id='6.19cd'>6.19cd <small></small></h3>	<p class='l'>prayatnānantarā dṛṣṭir nitye 'pi na viruddhyate //</p>
<h3 id='6.20ab'>6.20ab <small></small></h3>	<p class='l'>tasmāt tatraiva dṛṣṭatvād anyatrādṛṣṭakalpanā /</p>
<h3 id='6.20cd'>6.20cd <small>(<a href='docExplore?doc_id=ŚV_6.20cd_6.23ab'>ŚV_6.20cd_6.23ab</a>)</small></h3>	<p class='l'>prāgūrdhvānupalabdho ced dhetutvena vivakṣite //</p>
<h3 id='6.21ab'>6.21ab <small></small></h3>	<p class='l'>jātyaulūkyasya, sāṃkhyasya caitanyenātmavartinā /</p>
<h3 id='6.21cd'>6.21cd <small></small></h3>	<p class='l'>śākyasyāpi tv anaikāntaḥ kṣaṇikavyatirekibhiḥ //</p>
<h3 id='6.22ab'>6.22ab <small></small></h3>	<p class='l'>pratisaṃkhyāpratisaṃkhyānirodhavyom abhistribhiḥ /</p>
<h3 id='6.22cd'>6.22cd <small></small></h3>	<p class='l'>buddhipūrvaṃ vināśe hi pratisaṃkhyānirodhadhīḥ //</p>
<h3 id='6.23ab'>6.23ab <small></small></h3>	<p class='l'>abuddhipūrvakas teṣāṃ nirodho 'pratisaṃkhyayā /</p>
<h3 id='6.23cd'>6.23cd <small>(<a href='docExplore?doc_id=ŚV_6.23cd_6.26cd'>ŚV_6.23cd_6.26cd</a>)</small></h3>	<p class='l'>tau ca dvāv apy anāśitvād iṣṭāvakṛtakāv api //</p>
<h3 id='6.24ab'>6.24ab <small></small></h3>	<p class='l'>āhuḥ svabhāvasiddhaṃ hi te vināśam ahetukam /</p>
<h3 id='6.24cd'>6.24cd <small></small></h3>	<p class='l'>hetur yasya vināśo 'pi tasya dṛṣṭo 'ṅkurādivat //</p>
<h3 id='6.25ab'>6.25ab <small></small></h3>	<p class='l'>vināśasya vināśas tu nāsti tasmād akṛtrimaḥ /</p>
<h3 id='6.25cd'>6.25cd <small></small></h3>	<p class='l'>bhavati hy agnisambandhāt kāṣṭād aṅgārasantatiḥ //</p>
<h3 id='6.26ab'>6.26ab <small></small></h3>	<p class='l'>mudgarādihatāc cāpi kapālaṃ jāyatte ghaṭāt /</p>
<h3 id='6.26cd'>6.26cd <small></small></h3>	<p class='l'>svābhāviko vināśas tu jātamātrapratiṣṭitaḥ //</p>
<h3 id='6.27ab'>6.27ab <small>(<a href='docExplore?doc_id=ŚV_6.27ab_6.30ab'>ŚV_6.27ab_6.30ab</a>)</small></h3>	<p class='l'>sūkṣmaḥ sadṛśasantānadṛtter anupalakṣitaḥ /</p>
<h3 id='6.27cd'>6.27cd <small></small></h3>	<p class='l'>yadā vilakṣaṇo hetuḥ patet sadṛśasantatau //</p>
<h3 id='6.28ab'>6.28ab <small></small></h3>	<p class='l'>vilakṣaṇena kāryeṇa sthūlo 'bhivyajyate tadā /</p>
<h3 id='6.28cd'>6.28cd <small></small></h3>	<p class='l'>tenāsadṛśasantāno hetoḥ sañjāyate yataḥ //</p>
<h3 id='6.29ab'>6.29ab <small></small></h3>	<p class='l'>tenaivākriyamāṇo 'pi nāśo 'bhivyajyate sphūṭaḥ /</p>
<h3 id='6.29cd'>6.29cd <small></small></h3>	<p class='l'>sa mudgaraprahārādiprayatnānantarīyakaḥ //</p>
<h3 id='6.30ab'>6.30ab <small></small></h3>	<p class='l'>yasmād akṛtako dṛṣṭo, hetuḥ syād vyabhicāryataḥ /</p>
<h3 id='6.30cd'>6.30cd <small>(<a href='docExplore?doc_id=ŚV_6.30cd_6.33cd'>ŚV_6.30cd_6.33cd</a>)</small></h3>	<p class='l'>ākāśam api nityaṃ sad yadā bhūmijalāvṛtam //</p>
<h3 id='6.31ab'>6.31ab <small></small></h3>	<p class='l'>vyajyate tadapohena svananotsecanādibhiḥ /</p>
<h3 id='6.31cd'>6.31cd <small></small></h3>	<p class='l'>prayatnānantaraṃ jñānaṃ tadā tatrāpi dṛśyate //</p>
<h3 id='6.32ab'>6.32ab <small></small></h3>	<p class='l'>tenānaikāntiko hetur yaduktaṃ tatra darśanāt /</p>
<h3 id='6.32cd'>6.32cd <small></small></h3>	<p class='l'>atha sthagitam apy etad asty evety anumīyate //</p>
<h3 id='6.33ab'>6.33ab <small></small></h3>	<p class='l'>tirohitānabhivyakteḥ śabdabuddhiprabandhavat /</p>
<h3 id='6.33cd'>6.33cd <small></small></h3>	<p class='l'>śabdasyaivānavasthānād iti hetuṃ vaded yadi //</p>
<h3 id='6.34ab'>6.34ab <small>(<a href='docExplore?doc_id=ŚV_6.34ab_6.37ab'>ŚV_6.34ab_6.37ab</a>)</small></h3>	<p class='l'>asthānād ity ayaṃ hetus tadānaikāntiko bhavet /</p>
<h3 id='6.34cd'>6.34cd <small></small></h3>	<p class='l'>ākāśadhīprabandho hi tadā tasmin na tiṣṭati //</p>
<h3 id='6.35ab'>6.35ab <small></small></h3>	<p class='l'>tirohitānabhivyakteḥ śabdabuddhiprabandhavat /</p>
<h3 id='6.35cd'>6.35cd <small></small></h3>	<p class='l'>śabdasyaivānavasthanād iti hetuṃ vaded yadi //</p>
<h3 id='6.36ab'>6.36ab <small></small></h3>	<p class='l'>asiddha eva vaktavyas tato 'bhivyaktivādinā /</p>
<h3 id='6.36cd'>6.36cd <small></small></h3>	<p class='l'>tadvyāpārakṛtatve 'pi vyaṅgyair mūlodakādibhiḥ //</p>
<h3 id='6.37ab'>6.37ab <small></small></h3>	<p class='l'>kutakatve 'pi teṣāṃ hi notpattiḥ khananādinā /</p>
<h3 id='6.37cd'>6.37cd <small>(<a href='docExplore?doc_id=ŚV_6.37cd_6.40ab'>ŚV_6.37cd_6.40ab</a>)</small></h3>	<p class='l'>na cāccāraṇato 'nyāsti śabdasyotpādikā kriyā //</p>
<h3 id='6.38ab'>6.38ab <small></small></h3>	<p class='l'>nibandharyasatīty evaṃ viśiṣṭe 'pi, tathaiva naḥ /</p>
<h3 id='6.38cd'>6.38cd <small></small></h3>	<p class='l'>abandhāḥ syur yaditeṣām abodho hetvabhāvataḥ //</p>
<h3 id='6.39ab'>6.39ab <small></small></h3>	<p class='l'>vyañjakābhāvataḥ śabde 'py abodho badhirādivat /</p>
<h3 id='6.39cd'>6.39cd <small></small></h3>	<p class='l'>tasyaiva vā nibandhṛtve bhaved dhetor asiddhatā //</p>
<h3 id='6.40ab'>6.40ab <small></small></h3>	<p class='l'>atha pūrvāparāsattvaṃ hitus tatrāpy asiddhatā /</p>
<h3 id='6.40cd'>6.40cd <small>(<a href='docExplore?doc_id=ŚV_6.40cd_6.43ab'>ŚV_6.40cd_6.43ab</a>)</small></h3>	<p class='l'>sann eva sādhānābhāvāc chabdo naivopalabhyate //</p>
<h3 id='6.41ab'>6.41ab <small></small></h3>	<p class='l'>kṣaṇikaṃ sādhanaṃ cāsya buddhir apy anuvartate /</p>
<h3 id='6.41cd'>6.41cd <small></small></h3>	<p class='l'>meghāndhakāraśarvaryā vidyujjanitadṛṣṭivat //</p>
<h3 id='6.42ab'>6.42ab <small></small></h3>	<p class='l'>yathā ghaṭāder dīpādir abhivyañjaka iṣyate /</p>
<h3 id='6.42cd'>6.42cd <small></small></h3>	<p class='l'>cakṣuṣo'nugrahād evaṃ dhvaniḥ syāc chrītrasaṃskṛteḥ //</p>
<h3 id='6.43ab'>6.43ab <small></small></h3>	<p class='l'>na ca paryanuyogo 'tra kenākāreṇa saṃskṛtiḥ /</p>
<h3 id='6.43cd'>6.43cd <small>(<a href='docExplore?doc_id=ŚV_6.43cd_6.46ab'>ŚV_6.43cd_6.46ab</a>)</small></h3>	<p class='l'>utpattāv api tulyatvāc chaktis tatrāpy atīndriyā //</p>
<h3 id='6.44ab'>6.44ab <small></small></h3>	<p class='l'>nityaṃ kāryānumeyā ca śaktiḥ kim anuyujyate /</p>
<h3 id='6.44cd'>6.44cd <small></small></h3>	<p class='l'>tadbhāvabhāvitāmātraṃ pramāṇaṃ tatra gamyate //</p>
<h3 id='6.45ab'>6.45ab <small></small></h3>	<p class='l'>ato 'tīndriyayaivete śaktyā śaktim atīndriyām /</p>
<h3 id='6.45cd'>6.45cd <small></small></h3>	<p class='l'>indriyasyādadhānāḥ syuḥ śabdābhivyaktihetavaḥ //</p>
<h3 id='6.46ab'>6.46ab <small></small></h3>	<p class='l'>vyañjako nānyajātiś cet, śrotraṃ śabdasya te katham /</p>
<h3 id='6.46cd'>6.46cd <small>(<a href='docExplore?doc_id=ŚV_6.46cd_6.49ab'>ŚV_6.46cd_6.49ab</a>)</small></h3>	<p class='l'>pārthivānāṃ ghaṭādīnāṃ pradopādiś ca taijasaḥ //</p>
<h3 id='6.47ab'>6.47ab <small></small></h3>	<p class='l'>ātmādisamprayoge ca kāryaiḥ syāt tulyajātitā /</p>
<h3 id='6.47cd'>6.47cd <small></small></h3>	<p class='l'>jātir yā kā cid iṣṭā cet sā no 'trāpi bhaviṣyati //</p>
<h3 id='6.48ab'>6.48ab <small></small></h3>	<p class='l'>upalabdhinimittāc ca nānyad vyañjakam ucyate /</p>
<h3 id='6.48cd'>6.48cd <small></small></h3>	<p class='l'>tasmād yathopalabdhatvāt sa jātivyañjako bhavet //</p>
<h3 id='6.49ab'>6.49ab <small></small></h3>	<p class='l'>tathā tadavinābhāvād vijātīyo bhaviṣyati /</p>
<h3 id='6.49cd'>6.49cd <small>(<a href='docExplore?doc_id=ŚV_6.49cd_6.52cd'>ŚV_6.49cd_6.52cd</a>)</small></h3>	<p class='l'>vāyavīyānabhijñatvāt tālvādisthābhimānataḥ //</p>
<h3 id='6.50ab'>6.50ab <small></small></h3>	<p class='l'>anabhivyañjakatvārtham āhoparatayor api /</p>
<h3 id='6.50cd'>6.50cd <small></small></h3>	<p class='l'>vāyavīradhiyaivoktaṃ na nūnam iti cottaram //</p>
<h3 id='6.51ab'>6.51ab <small></small></h3>	<p class='l'>abhighātavacas taḥ prāgevaṃ gūḍhadhiyāvubhau /</p>
<h3 id='6.51cd'>6.51cd <small></small></h3>	<p class='l'>yadi śabdam itīhāpi tredhābhivyaktisambhavaḥ //</p>
<h3 id='6.52ab'>6.52ab <small></small></h3>	<p class='l'>sā hi syāc chabdasaṃskārādindriyasyobhayasya vā /</p>
<h3 id='6.52cd'>6.52cd <small></small></h3>	<p class='l'>tatra sarvaiḥ pratīyeta śabdaḥ saṃskriyate yadi //</p>
<h3 id='6.53ab'>6.53ab <small>(<a href='docExplore?doc_id=ŚV_6.53ab_6.56ab'>ŚV_6.53ab_6.56ab</a>)</small></h3>	<p class='l'>nirbhāgasya vibhor na syād ekadeśe hi saṃskriyā /</p>
<h3 id='6.53cd'>6.53cd <small></small></h3>	<p class='l'>na cāsyādhārabhedena saṃskāraniyamo bhavet //</p>
<h3 id='6.54ab'>6.54ab <small></small></h3>	<p class='l'>yataḥ śabdo nirādhāro vyomātmādivad eva ca /</p>
<h3 id='6.54cd'>6.54cd <small></small></h3>	<p class='l'>athāpy ākāśam ādhāras tatrānavayave 'sati //</p>
<h3 id='6.55ab'>6.55ab <small></small></h3>	<p class='l'>na syāt pradeśasaṃskāraḥ, kṛtsnaśabdamater api /</p>
<h3 id='6.55cd'>6.55cd <small></small></h3>	<p class='l'>na hi sāmastyarūpeṇa yāvad vyoma vyavasthitaḥ //</p>
<h3 id='6.56ab'>6.56ab <small></small></h3>	<p class='l'>śaktyate sakalo boddhum ekadeśena saṃskṛtaḥ /</p>
<h3 id='6.56cd'>6.56cd <small>(<a href='docExplore?doc_id=ŚV_6.56cd_6.59ab'>ŚV_6.56cd_6.59ab</a>)</small></h3>	<p class='l'>ākāśaśrotrapakṣe ca vibhutvāt prāptitulyatā //</p>
<h3 id='6.57ab'>6.57ab <small></small></h3>	<p class='l'>dūrabhāve 'pi śabdānām iti jñānaṃ prasajyate /</p>
<h3 id='6.57cd'>6.57cd <small></small></h3>	<p class='l'>śrotrasya caivam ekatvaṃ sarvaprāṇabhṛtāṃ bhavet //</p>
<h3 id='6.58ab'>6.58ab <small></small></h3>	<p class='l'>tenaikaśrutivelāyāṃ śṛṇuyuḥ sarva eva te /</p>
<h3 id='6.58cd'>6.58cd <small></small></h3>	<p class='l'>tasyānavayavatvāc ca na dharmādharmasaṃskṛtaḥ //</p>
<h3 id='6.59ab'>6.59ab <small></small></h3>	<p class='l'>nabhodeśo bhavec chrotraṃ vyavasthādvayasiddhayate /</p>
<h3 id='6.59cd'>6.59cd <small>(<a href='docExplore?doc_id=ŚV_6.59cd_6.62ab'>ŚV_6.59cd_6.62ab</a>)</small></h3>	<p class='l'>vaiśeṣikādisiddhānteṣv evaṃ tāvat prasajyate //</p>
<h3 id='6.60ab'>6.60ab <small></small></h3>	<p class='l'>kāpile 'pi vibhutvena śrotrāder iyam eva dik /</p>
<h3 id='6.60cd'>6.60cd <small></small></h3>	<p class='l'>sakṛc ca saṃskṛtaṃ śrotraṃ sarvaśabdān prabodhayet //</p>
<h3 id='6.61ab'>6.61ab <small></small></h3>	<p class='l'>ghaṭāyonmīlitaṃ cakṣuḥ paṭaṃ na hi na budhyate /</p>
<h3 id='6.61cd'>6.61cd <small></small></h3>	<p class='l'>etad eva prasaṅktavyaṃ viṣayasyāpi saṃskṛtau //</p>
<h3 id='6.62ab'>6.62ab <small></small></h3>	<p class='l'>samānadeśavartitvāt saṃskāro 'py aviśeṣataḥ /</p>
<h3 id='6.62cd'>6.62cd <small>(<a href='docExplore?doc_id=ŚV_6.62cd_6.65ab'>ŚV_6.62cd_6.65ab</a>)</small></h3>	<p class='l'>sthiravāyvapanītyā ca saṃskāro 'sya bhavan bhavet //</p>
<h3 id='6.63ab'>6.63ab <small></small></h3>	<p class='l'>dṛṣṭaṃ vāvaraṇāpāye taddeśānyopalambhanam /</p>
<h3 id='6.63cd'>6.63cd <small></small></h3>	<p class='l'>saṃskṛtāsaṃskṛtatve ca śabdaikatve na siddhyataḥ //</p>
<h3 id='6.64ab'>6.64ab <small></small></h3>	<p class='l'>ekāvasthābhyupeto vā sarvair jñāyeta vā na vā /</p>
<h3 id='6.64cd'>6.64cd <small></small></h3>	<p class='l'>pratyekābhihitā doṣāḥ syur dvayor api saṃskṛtau //</p>
<h3 id='6.65ab'>6.65ab <small></small></h3>	<p class='l'>tena prādeśikaṃ jñānaṃ na kṛtatvād vinā bhaved /</p>
<h3 id='6.65cd'>6.65cd <small>(<a href='docExplore?doc_id=ŚV_6.65cd_6.68ab'>ŚV_6.65cd_6.68ab</a>)</small></h3>	<p class='l'>uttaraṃ śrotrasaṃskārād bhāṣyakāreṇa varṇitam //</p>
<h3 id='6.66ab'>6.66ab <small></small></h3>	<p class='l'>tadbhedāt śrutibhedaś ca pratiśrotṛ vyavasthitaḥ /</p>
<h3 id='6.66cd'>6.66cd <small></small></h3>	<p class='l'>nāvaśyaṃ śrotram ākāśam asmābhiś cābhyupeyate //</p>
<h3 id='6.67ab'>6.67ab <small></small></h3>	<p class='l'>na cānavayavaṃ vyoma jainasāṃkhyaniṣedhataḥ /</p>
<h3 id='6.67cd'>6.67cd <small></small></h3>	<p class='l'>tenākāśaikadeśo vā yad vā vastvantaraṃ bhavet //</p>
<h3 id='6.68ab'>6.68ab <small></small></h3>	<p class='l'>kāryārthāpattigamyaṃ naḥ śrotraṃ pratinaraṃ sthiram /</p>
<h3 id='6.68cd'>6.68cd <small>(<a href='docExplore?doc_id=ŚV_6.68cd_6.71ab'>ŚV_6.68cd_6.71ab</a>)</small></h3>	<p class='l'>yady api vyāpi caikaṃ ca tathāpi dhvanisaṃskṛtiḥ //</p>
<h3 id='6.69ab'>6.69ab <small></small></h3>	<p class='l'>adhiṣṭhāneṣu sā yasya tacchabdaṃ pratipatsyate /</p>
<h3 id='6.69cd'>6.69cd <small></small></h3>	<p class='l'>athāpīndriyasaṃskāraḥ so 'py adhiṣṭhānadeśataḥ //</p>
<h3 id='6.70ab'>6.70ab <small></small></h3>	<p class='l'>śabdaṃ na śroṣyati śrotraṃ tenāsaṃskṛtaśaṣkuli /</p>
<h3 id='6.70cd'>6.70cd <small></small></h3>	<p class='l'>aprāptakarṇadeśatvād dhvaner na śrotrasaṃskriyā //</p>
<h3 id='6.71ab'>6.71ab <small></small></h3>	<p class='l'>ato 'dhiṣṭhānabhedena saṃskāraniyamasthitiḥ /</p>
<h3 id='6.71cd'>6.71cd <small>(<a href='docExplore?doc_id=ŚV_6.71cd_6.74cd'>ŚV_6.71cd_6.74cd</a>)</small></h3>	<p class='l'>nanv ekasminn adhiṣṭhāne labdhasaṃskāram indriyam //</p>
<h3 id='6.72ab'>6.72ab <small></small></h3>	<p class='l'>bodhakaṃ sarvadeheṣu syād ekendriyavādinaḥ /</p>
<h3 id='6.72cd'>6.72cd <small></small></h3>	<p class='l'>puṃsā dehapradeśeṣu vijñānotpattir iṣyate //</p>
<h3 id='6.73ab'>6.73ab <small></small></h3>	<p class='l'>tena pradhānavaideśyād viguṇā sā tu saṃskṛtiḥ /</p>
<h3 id='6.73cd'>6.73cd <small></small></h3>	<p class='l'>niṣpradeśo 'pi cātmā naḥ kārtsnyena ca vidann api //</p>
<h3 id='6.74ab'>6.74ab <small></small></h3>	<p class='l'>śarīra eva gṛhṇātīty evam ukte na dṛṣyati /</p>
<h3 id='6.74cd'>6.74cd <small></small></h3>	<p class='l'>ekatve 'pi yathākāśaṃ dravyaiḥ sāvayavaiḥ pṛthak //</p>
<h3 id='6.75ab'>6.75ab <small>(<a href='docExplore?doc_id=ŚV_6.75ab_6.78ab'>ŚV_6.75ab_6.78ab</a>)</small></h3>	<p class='l'>saṃsargabhedaṃ labhate saṃskārāsaṃskṛto tathā /</p>
<h3 id='6.75cd'>6.75cd <small></small></h3>	<p class='l'>vyomno 'navayavavyāptisadbhāve 'pi bhuviṣṭhitān //</p>
<h3 id='6.76ab'>6.76ab <small></small></h3>	<p class='l'>dvyāśrayatvaṃ na saṃsargo ghaṭādīnanurudhyate /</p>
<h3 id='6.76cd'>6.76cd <small></small></h3>	<p class='l'>bādhiryādivyavasthānam anenaiva ca hetunā //</p>
<h3 id='6.77ab'>6.77ab <small></small></h3>	<p class='l'>tadevābhogyam anyasya dharmādharmavaśīkṛtam /</p>
<h3 id='6.77cd'>6.77cd <small></small></h3>	<p class='l'>yathā tatra vasann eva svāmitvād avaropitaḥ //</p>
<h3 id='6.78ab'>6.78ab <small></small></h3>	<p class='l'>na bhogaṃ labhate tadvadbadhiro 'nyatra śṛṇvati /</p>
<h3 id='6.78cd'>6.78cd <small>(<a href='docExplore?doc_id=ŚV_6.78cd_6.81cd'>ŚV_6.78cd_6.81cd</a>)</small></h3>	<p class='l'>śrotraśabdāśrayāṇāṃ ca na nāmāvayavāḥ svayam //</p>
<h3 id='6.79ab'>6.79ab <small></small></h3>	<p class='l'>na caikadeśavṛttitvaṃ tathāpy etan na duṣyati /</p>
<h3 id='6.79cd'>6.79cd <small></small></h3>	<p class='l'>vyañjakānāṃ hi vāyūnāṃ bhinnāvayavadeśatā //</p>
<h3 id='6.80ab'>6.80ab <small></small></h3>	<p class='l'>jātibhedaś ca tenaiva saṃskāro vyavatiṣṭhate /</p>
<h3 id='6.80cd'>6.80cd <small></small></h3>	<p class='l'>anyārthaṃ prerito vāyur yathā'nyaṃ na karotivaḥ //</p>
<h3 id='6.81ab'>6.81ab <small></small></h3>	<p class='l'>tathānyavarṇaṃ saṃskāraśakto nānyaṃ kariṣyati /</p>
<h3 id='6.81cd'>6.81cd <small></small></h3>	<p class='l'>anyais tālvādisaṃyogair varṇo nānyo yathaiva te //</p>
<h3 id='6.82ab'>6.82ab <small>(<a href='docExplore?doc_id=ŚV_6.82ab_6.84cd'>ŚV_6.82ab_6.84cd</a>)</small></h3>	<p class='l'>tathā dhvanyantarākṣepo na dhvanyantarasāribhiḥ /</p>
<h3 id='6.82cd'>6.82cd <small></small></h3>	<p class='l'>tasmād utpattyabhivyaktyoḥ kāryārthāpattitaḥ samaḥ //</p>
<h3 id='6.83ab'>6.83ab <small></small></h3>	<p class='l'>sāmarthyabhedaḥ sarvatra, syāt prayatnavivakṣayoḥ /</p>
<h3 id='6.83cd'>6.83cd <small></small></h3>	<p class='l'>viṣayasyāpi saṃskāre tenaikasyaiva saṃskṛtiḥ //</p>
<h3 id='6.84ab'>6.84ab <small></small></h3>	<p class='l'>naraiḥ sāmarthyabhedāc ca na sarvair avagamyate /</p>
<h3 id='6.84cd'>6.84cd <small></small></h3>	<p class='l'>yathaivotpadyamāno 'yaṃ na sarvair avagamyate //</p>
<h3 id='6.85ab'>6.85ab <small>(<a href='docExplore?doc_id=ŚV_6.85ab_6.87cd'>ŚV_6.85ab_6.87cd</a>)</small></h3>	<p class='l'>digdeśādivibhāgena sarvān prati bhavann api /</p>
<h3 id='6.85cd'>6.85cd <small></small></h3>	<p class='l'>tathaiva yatsamīpasthair nādaiḥ syād yasya saṃskṛtiḥ //</p>
<h3 id='6.86ab'>6.86ab <small></small></h3>	<p class='l'>tair eva śrūyate śabdo na dūrasthaiḥ kathañ cana /</p>
<h3 id='6.86cd'>6.86cd <small></small></h3>	<p class='l'>dvayasaṃskārapakṣe tu mṛṣā doṣadvaye vacaḥ //</p>
<h3 id='6.87ab'>6.87ab <small></small></h3>	<p class='l'>yenānyataravaikalyāt sarvaiḥ sarvo na gṛhyate /</p>
<h3 id='6.87cd'>6.87cd <small></small></h3>	<p class='l'>sarvalokaprasiddhāṃ ca vivakṣānusṛtāṃ śrutim //</p>
<h3 id='6.88ab'>6.88ab <small>(<a href='docExplore?doc_id=ŚV_6.88ab_6.90cd'>ŚV_6.88ab_6.90cd</a>)</small></h3>	<p class='l'>anugacchadibhir ekāntāt kāryo mārgaḥ parokṣakaiḥ /</p>
<h3 id='6.88cd'>6.88cd <small></small></h3>	<p class='l'>tatra ye tāvad icchanti prāksaṃyogavibhāgataḥ //</p>
<h3 id='6.89ab'>6.89ab <small></small></h3>	<p class='l'>śabda utpadyate tasmād anyas tatsadṛśaḥ punaḥ /</p>
<h3 id='6.89cd'>6.89cd <small></small></h3>	<p class='l'>tadanantaradeśe 'nyas tādṛganyas tataḥ paraḥ //</p>
<h3 id='6.90ab'>6.90ab <small></small></h3>	<p class='l'>vīcītaraṅgavṛttyaivam antyaḥ śrotreṇa gṛhyate /</p>
<h3 id='6.90cd'>6.90cd <small></small></h3>	<p class='l'>adṛṣṭakalpanā tasmin pakṣe bahvī prasajyate //</p>
<h3 id='6.91ab'>6.91ab <small>(<a href='docExplore?doc_id=ŚV_6.91ab_6.94ab'>ŚV_6.91ab_6.94ab</a>)</small></h3>	<p class='l'>śabdabhede na tāvan naḥ prajñābhedaḥ pravarttate /</p>
<h3 id='6.91cd'>6.91cd <small></small></h3>	<p class='l'>ārambhakatvaṃ śabdasya niṣkriyasyāpramāṇakam //</p>
<h3 id='6.92ab'>6.92ab <small></small></h3>	<p class='l'>deśāntaragataṃ kārya nāmūrtasyābhighnataḥ /</p>
<h3 id='6.92cd'>6.92cd <small></small></h3>	<p class='l'>deśeyattānimittaṃ ca nārambhaniyamaṃ prati //</p>
<h3 id='6.93ab'>6.93ab <small></small></h3>	<p class='l'>na ca diṅniyame hetur anuvātagates tathā /</p>
<h3 id='6.93cd'>6.93cd <small></small></h3>	<p class='l'>sadṛśaṃ vā sajātiṃ vā karotīti ca duṣkaram //</p>
<h3 id='6.94ab'>6.94ab <small></small></h3>	<p class='l'>ārambhasarvadikkatve na ca hetuḥ pratīyate /</p>
<h3 id='6.94cd'>6.94cd <small>(<a href='docExplore?doc_id=ŚV_6.94cd_6.97ab'>ŚV_6.94cd_6.97ab</a>)</small></h3>	<p class='l'>niranvayair vinaśyadbhir na cātyantāsatāṃ kriyā //</p>
<h3 id='6.95ab'>6.95ab <small></small></h3>	<p class='l'>jñānasantānavaccaiṣāṃ santāno nāvakalpate /</p>
<h3 id='6.95cd'>6.95cd <small></small></h3>	<p class='l'>vegavatsakriyatvābhyāṃ taraṅgāṇāṃ tu yujyate //</p>
<h3 id='6.96ab'>6.96ab <small></small></h3>	<p class='l'>kāryadeśāntarārambho yāvadvegaṃ ca tatkriyā /</p>
<h3 id='6.96cd'>6.96cd <small></small></h3>	<p class='l'>ārambhapratibandho 'sya na ca kuḍyādibhibhaṃvet //</p>
<h3 id='6.97ab'>6.97ab <small></small></h3>	<p class='l'>na hy asūrttasya sadbhāvo sūrtamadhye vihanyate /</p>
<h3 id='6.97cd'>6.97cd <small>(<a href='docExplore?doc_id=ŚV_6.97cd_6.100ab'>ŚV_6.97cd_6.100ab</a>)</small></h3>	<p class='l'>na ca kuḍyādibhir vyoma nāśyate sāryate 'pi vā //</p>
<h3 id='6.98ab'>6.98ab <small></small></h3>	<p class='l'>na tirodhīyate tasmāt kuḍyamadhye 'pi tad dhruvam /</p>
<h3 id='6.98cd'>6.98cd <small></small></h3>	<p class='l'>ākāśaṃ tatra na syāc cet kuḍyasthānaṃ virudhyate //</p>
<h3 id='6.99ab'>6.99ab <small></small></h3>	<p class='l'>tan madhyāvayavānāṃ ca, na hi tiṣṭhati te ghane /</p>
<h3 id='6.99cd'>6.99cd <small></small></h3>	<p class='l'>athāvṛtyātmakadravyasaṃyogarahitaṃ nabhaḥ //</p>
<h3 id='6.100ab'>6.100ab <small></small></h3>	<p class='l'>śabdotpādaṃ bibhartīti tatra nyāyo na kaś cana /</p>
<h3 id='6.100cd'>6.100cd <small>(<a href='docExplore?doc_id=ŚV_6.100cd_6.103cd'>ŚV_6.100cd_6.103cd</a>)</small></h3>	<p class='l'>anyathāpy upapannatvāt nārthāpattyaitad iṣyate //</p>
<h3 id='6.101ab'>6.101ab <small></small></h3>	<p class='l'>na pramāṇāntaraṃ ceyaṃ pramāṇadvayavādinām /</p>
<h3 id='6.101cd'>6.101cd <small></small></h3>	<p class='l'>sambandhānupalabdheś ca nānumānena kalpanā //</p>
<h3 id='6.102ab'>6.102ab <small></small></h3>	<p class='l'>brūyāt sāmānyadṛṣṭaṃ ced, bhaved dhetor viruddhatā /</p>
<h3 id='6.102cd'>6.102cd <small></small></h3>	<p class='l'>sajātīyakaraḥ śabdo guṇatvāc cendriyādivat //</p>
<h3 id='6.103ab'>6.103ab <small></small></h3>	<p class='l'>aśabdārambhakas tadvat syād adeśāntare tathā /</p>
<h3 id='6.103cd'>6.103cd <small></small></h3>	<p class='l'>yatra hy avayavā deśe paṭādīnāṃ vyavasthitāḥ //</p>
<h3 id='6.104ab'>6.104ab <small>(<a href='docExplore?doc_id=ŚV_6.104ab_6.107ab'>ŚV_6.104ab_6.107ab</a>)</small></h3>	<p class='l'>tatraiva tadguṇāḥ sarve tadārabdho 'vayavy api /</p>
<h3 id='6.104cd'>6.104cd <small></small></h3>	<p class='l'>tadguṇāś cāpi taddeśās tenaiṣām ekadeśatā //</p>
<h3 id='6.105ab'>6.105ab <small></small></h3>	<p class='l'>tadvadādyā pṛthagdeśāḥ śabdāḥ sarve bhavanti hi /</p>
<h3 id='6.105cd'>6.105cd <small></small></h3>	<p class='l'>śabdaṃ nārabhate śabdaḥ śabdatvād antyaśabdavat //</p>
<h3 id='6.106ab'>6.106ab <small></small></h3>	<p class='l'>evaṃ vibhāgasaṃyogau tadbhāvād antyayogavat /</p>
<h3 id='6.106cd'>6.106cd <small></small></h3>	<p class='l'>jainakāpilanirdiṣṭaṃ śabdaśrotrādisarpaṇam //</p>
<h3 id='6.107ab'>6.107ab <small></small></h3>	<p class='l'>sādhīyo 'smāt, tad apy atra yuktyā naivāvatiṣṭhate /</p>
<h3 id='6.107cd'>6.107cd <small>(<a href='docExplore?doc_id=ŚV_6.107cd_6.110ab'>ŚV_6.107cd_6.110ab</a>)</small></h3>	<p class='l'>śabdasyāgamanaṃ tāvad adṛṣṭaṃ parikalpitam //</p>
<h3 id='6.108ab'>6.108ab <small></small></h3>	<p class='l'>mūrtisparśādimattvaṃ ca teṣām abhibhavaḥ satām /</p>
<h3 id='6.108cd'>6.108cd <small></small></h3>	<p class='l'>tvagagrāhyatvam anye ca bhāgāḥ sūkṣmāḥ prakīrtitāḥ //</p>
<h3 id='6.109ab'>6.109ab <small></small></h3>	<p class='l'>teṣām adṛśyamānānāṃ kathaṃ ca racanākramaḥ /</p>
<h3 id='6.109cd'>6.109cd <small></small></h3>	<p class='l'>kīdṛśād racanābhedād varṇabhedaś ca jāyate //</p>
<h3 id='6.110ab'>6.110ab <small></small></h3>	<p class='l'>dravatvena vinā caiṣāṃ saṃśleṣaḥ kathyate katham /</p>
<h3 id='6.110cd'>6.110cd <small>(<a href='docExplore?doc_id=ŚV_6.110cd_6.113ab'>ŚV_6.110cd_6.113ab</a>)</small></h3>	<p class='l'>āgacchatāṃ ca viśleṣo na bhaved vāyunā katham //</p>
<h3 id='6.111ab'>6.111ab <small></small></h3>	<p class='l'>laghavo 'vayavā hy ete nibaddhā na ca kena cit /</p>
<h3 id='6.111cd'>6.111cd <small></small></h3>	<p class='l'>vṛkṣādyabhihatānāṃ ca viśleṣo loṣṭavad bhavet //</p>
<h3 id='6.112ab'>6.112ab <small></small></h3>	<p class='l'>ekaśrotrapraveśe ca nānyeṣāṃ syāt punaḥ śrutiḥ /</p>
<h3 id='6.112cd'>6.112cd <small></small></h3>	<p class='l'>na cāvāntaravarṇānāṃ nānātvasyāsti kāraṇam //</p>
<h3 id='6.113ab'>6.113ab <small></small></h3>	<p class='l'>na caikasyaiva sarvāsu gamanaṃ dikṣu yujyate /</p>
<h3 id='6.113cd'>6.113cd <small>(<a href='docExplore?doc_id=ŚV_6.113cd_6.116ab'>ŚV_6.113cd_6.116ab</a>)</small></h3>	<p class='l'>śrotrāgamanapakṣe ca, tan na, vṛttiś ca gacchati //</p>
<h3 id='6.114ab'>6.114ab <small></small></h3>	<p class='l'>tadadṛṣṭadvayaṃ tasya, dūrasthena ca vikriyā /</p>
<h3 id='6.114cd'>6.114cd <small></small></h3>	<p class='l'>prāptiḥ sarvagatatvāc cet, tulyā dūragateṣv api //</p>
<h3 id='6.115ab'>6.115ab <small></small></h3>	<p class='l'>vikriyāvikriye tatra sarvaiḥ syātāṃ na bhedataḥ /</p>
<h3 id='6.115cd'>6.115cd <small></small></h3>	<p class='l'>asambaddhavikāritvam apīṣṭaṃ tatra pūrvavat //</p>
<h3 id='6.116ab'>6.116ab <small></small></h3>	<p class='l'>asambandhasamānatve nāsanno hi viśiṣyate /</p>
<h3 id='6.116cd'>6.116cd <small>(<a href='docExplore?doc_id=ŚV_6.116cd_6.119ab'>ŚV_6.116cd_6.119ab</a>)</small></h3>	<p class='l'>amūrtā śrotravṛttiś ca na mūrtena vihanyate //</p>
<h3 id='6.117ab'>6.117ab <small></small></h3>	<p class='l'>tatra vyavahitaḥ śabdaḥ kimarthaṃ nopalabhyate /</p>
<h3 id='6.117cd'>6.117cd <small></small></h3>	<p class='l'>śrtotrasya vikriyāyāṃ ca neyattāyā niyāmakam //</p>
<h3 id='6.118ab'>6.118ab <small></small></h3>	<p class='l'>nānuvātādibhis tasya vṛtteś ca preraṇaṃ bhavet /</p>
<h3 id='6.118cd'>6.118cd <small></small></h3>	<p class='l'>anuvātaṃ vihanyeta, prativātaṃ ca sā vrajet //</p>
<h3 id='6.119ab'>6.119ab <small></small></h3>	<p class='l'>tadgataṃ hy anuvātatvaṃ syān na śabdagataṃ tadā /</p>
<h3 id='6.119cd'>6.119cd <small>(<a href='docExplore?doc_id=ŚV_6.119cd_6.122cd'>ŚV_6.119cd_6.122cd</a>)</small></h3>	<p class='l'>yeṣāṃ tv aprāpta evāyaṃ śabdaḥ śrotreṇa gṛhyate //</p>
<h3 id='6.120ab'>6.120ab <small></small></h3>	<p class='l'>teṣām aprāptitulyatvaṃ dūravyavahitādiṣu /</p>
<h3 id='6.120cd'>6.120cd <small></small></h3>	<p class='l'>tatra dūrasamīpasthagrahaṇāgrahaṇe same //</p>
<h3 id='6.121ab'>6.121ab <small></small></h3>	<p class='l'>syātāṃ na ca kramo nāpi tīvramandādisambhavaḥ /</p>
<h3 id='6.121cd'>6.121cd <small></small></h3>	<p class='l'>tasmāc chrotriyadṛṣṭāpi kalpaneyaṃ parīkṣyatām //</p>
<h3 id='6.122ab'>6.122ab <small></small></h3>	<p class='l'>prayatnābhihato vāyuḥ koṣṭhyo yātītyasaṃśayam /</p>
<h3 id='6.122cd'>6.122cd <small></small></h3>	<p class='l'>sa saṃyogavibhāgau ca tālvāder anurudhyate //</p>
<h3 id='6.123ab'>6.123ab <small>(<a href='docExplore?doc_id=ŚV_6.123ab_6.125cd'>ŚV_6.123ab_6.125cd</a>)</small></h3>	<p class='l'>vegavattvāc ca so 'vaśyaṃ yāvad vegaṃ pratiṣṭhate /</p>
<h3 id='6.123cd'>6.123cd <small></small></h3>	<p class='l'>tasyātmavayavānāṃ ca stimitena ca vāyunā //</p>
<h3 id='6.124ab'>6.124ab <small></small></h3>	<p class='l'>saṃyogā viprayogāś ca jāyante gamanād dhruvam /</p>
<h3 id='6.124cd'>6.124cd <small></small></h3>	<p class='l'>karṇavyomani sa prāptaḥ śaktiṃ śrotre niyacchati //</p>
<h3 id='6.125ab'>6.125ab <small></small></h3>	<p class='l'>tadbhāve śabdabodhāc ca saṃskāro 'dṛṣṭa iṣyate /</p>
<h3 id='6.125cd'>6.125cd <small></small></h3>	<p class='l'>utpattiśaktivat so 'pīty adhikaṃ no na kiñ cana //</p>
<h3 id='6.126ab'>6.126ab <small>(<a href='docExplore?doc_id=ŚV_6.126ab_6.128cd'>ŚV_6.126ab_6.128cd</a>)</small></h3>	<p class='l'>tathaiva tadviśeṣo 'pi viśiṣṭagrahaṇād bhavet /</p>
<h3 id='6.126cd'>6.126cd <small></small></h3>	<p class='l'>śabdotpatter niṣiddhatvād anyathānupapattitaḥ //</p>
<h3 id='6.127ab'>6.127ab <small></small></h3>	<p class='l'>viśiṣṭasaṃskṛter janma dhvanibhyo 'dhyavasīyate /</p>
<h3 id='6.127cd'>6.127cd <small></small></h3>	<p class='l'>tadbhāvabhāvitā cātra śaktyastitvā'vavodhinī //</p>
<h3 id='6.128ab'>6.128ab <small></small></h3>	<p class='l'>śrotraśaktivad eveṣṭā, buddhis tatra hi saṃhṛtā /</p>
<h3 id='6.128cd'>6.128cd <small></small></h3>	<p class='l'>kuḍyādipratibandho 'pi yujyate mātariśvanaḥ //</p>
<h3 id='6.129ab'>6.129ab <small>(<a href='docExplore?doc_id=ŚV_6.129ab_6.132ab'>ŚV_6.129ab_6.132ab</a>)</small></h3>	<p class='l'>śrotradeśābhighāte 'pi tena tīvrapravartinā /</p>
<h3 id='6.129cd'>6.129cd <small></small></h3>	<p class='l'>tasya ca kramavartitvāt kṣayi vegātmasaṃpadaḥ //</p>
<h3 id='6.130ab'>6.130ab <small></small></h3>	<p class='l'>saṃskārakramatīvratvamandatādinimittatā /</p>
<h3 id='6.130cd'>6.130cd <small></small></h3>	<p class='l'>imam eva ca saṃskāraṃ śabdagrahaṇakāraṇam //</p>
<h3 id='6.131ab'>6.131ab <small></small></h3>	<p class='l'>ke cit tu paṇḍitam manyāḥ śrotram ity abhimanvate /</p>
<h3 id='6.131cd'>6.131cd <small></small></h3>	<p class='l'>saṃjñāsañcāraṇāc caiṣāṃ bahumānaḥ svacetasi //</p>
<h3 id='6.132ab'>6.132ab <small></small></h3>	<p class='l'>mudhaiṣāṃ bahumāno 'yaṃ vastvanutpādya kiñ cana /</p>
<h3 id='6.132cd'>6.132cd <small>(<a href='docExplore?doc_id=ŚV_6.132cd_6.135ab'>ŚV_6.132cd_6.135ab</a>)</small></h3>	<p class='l'>dhvanijanyād dhi saṃskārāc chrotraṃ nānyat pradarśitam //</p>
<h3 id='6.133ab'>6.133ab <small></small></h3>	<p class='l'>taṃ muktvā śrotraśabdena kiṃ dṛṣṭam adhikaṃ ca taiḥ /</p>
<h3 id='6.133cd'>6.133cd <small></small></h3>	<p class='l'>evañ jātīyakān arthān phalena pratipāditān //</p>
<h3 id='6.134ab'>6.134ab <small></small></h3>	<p class='l'>lokaḥ saṃskāraśabdena sāmānyenaiva jalpati /</p>
<h3 id='6.134cd'>6.134cd <small></small></h3>	<p class='l'>śrotraśabdo viśeṣeṇa tatrāvijñātasaṅgatiḥ //</p>
<h3 id='6.135ab'>6.135ab <small></small></h3>	<p class='l'>siddhaṃ svārthaṃ parityajya nābhidhānena vartate /</p>
<h3 id='6.135cd'>6.135cd <small>(<a href='docExplore?doc_id=ŚV_6.135cd_6.138ab'>ŚV_6.135cd_6.138ab</a>)</small></h3>	<p class='l'>ādāvaparibhāṣyatvaṃ bhāṣyakāro yadabravīt //</p>
<h3 id='6.136ab'>6.136ab <small></small></h3>	<p class='l'>padārtheṣu bhavet teṣāṃ tadatikramaṇaṃ phalam /</p>
<h3 id='6.136cd'>6.136cd <small></small></h3>	<p class='l'>saṃskāravyatirikte ca sarvalokasya vastuni //</p>
<h3 id='6.137ab'>6.137ab <small></small></h3>	<p class='l'>śrotraśabdaḥ prasiddhaḥ san svāc chandyenāpanīyate /</p>
<h3 id='6.137cd'>6.137cd <small></small></h3>	<p class='l'>indriyāṇām abhivyaktir garbhasthasyaiva dehinaḥ //</p>
<h3 id='6.138ab'>6.138ab <small></small></h3>	<p class='l'>prākkāryād āgamaiḥ siddhā tatpradveṣeṇa laṅghyate /</p>
<h3 id='6.138cd'>6.138cd <small>(<a href='docExplore?doc_id=ŚV_6.138cd_6.141ab'>ŚV_6.138cd_6.141ab</a>)</small></h3>	<p class='l'>na ca śabdārthasambandhaḥ kartuṃ yogyaḥ kathañ cana //</p>
<h3 id='6.139ab'>6.139ab <small></small></h3>	<p class='l'>kṣaṇikaśrotrapakṣe ca so 'vaśyaṃ kṛtako bhavet /</p>
<h3 id='6.139cd'>6.139cd <small></small></h3>	<p class='l'>saṃskāre tulyam etac cet, na saṃskārāntarasthiteḥ //</p>
<h3 id='6.140ab'>6.140ab <small></small></h3>	<p class='l'>saṃskāraśabdavācyā hi ke cid varṣaśatāny api /</p>
<h3 id='6.140cd'>6.140cd <small></small></h3>	<p class='l'>dhriyante tena tacchabdasambandho na vinaśyati //</p>
<h3 id='6.141ab'>6.141ab <small></small></h3>	<p class='l'>śrotraśabdaḥ punaḥ pūrva saṃskārād uttaratra tu /</p>
<h3 id='6.141cd'>6.141cd <small>(<a href='docExplore?doc_id=ŚV_6.141cd_6.144ab'>ŚV_6.141cd_6.144ab</a>)</small></h3>	<p class='l'>ekadeśanibaddhe hi sarvadārthe pratiṣṭhitaḥ //</p>
<h3 id='6.142ab'>6.142ab <small></small></h3>	<p class='l'>śakyaṃ ca ghriyamāṇatvam indriyatvāt tvagāditvat /</p>
<h3 id='6.142cd'>6.142cd <small></small></h3>	<p class='l'>vaktuṃ śrotrasya tenātra kṣaṇikotpattyasambhavaḥ //</p>
<h3 id='6.143ab'>6.143ab <small></small></h3>	<p class='l'>yadi ca dhvanisasamparkāc chrotram evopajāyate /</p>
<h3 id='6.143cd'>6.143cd <small></small></h3>	<p class='l'>badhirasyāpi tajjanma kimarthaṃ nopalabhyate //</p>
<h3 id='6.144ab'>6.144ab <small></small></h3>	<p class='l'>yad yasya nāsti tat tasya sutarāṃ jananakṣamam /</p>
<h3 id='6.144cd'>6.144cd <small>(<a href='docExplore?doc_id=ŚV_6.144cd_6.147ab'>ŚV_6.144cd_6.147ab</a>)</small></h3>	<p class='l'>tasmād apekṣitaṃ śrotraṃ badhirasyāpi jāyatām //</p>
<h3 id='6.145ab'>6.145ab <small></small></h3>	<p class='l'>saṃskāre 'py aviśiṣṭaṃ cet, nāsāv upahatendriye /</p>
<h3 id='6.145cd'>6.145cd <small></small></h3>	<p class='l'>śrotramācchāditaṃ doṣaiḥ saṃskartuṃ dhvanayo 'kṣamāḥ //</p>
<h3 id='6.146ab'>6.146ab <small></small></h3>	<p class='l'>utpadyamānapakṣe tu na kiñ cit pratibandhanam /</p>
<h3 id='6.146cd'>6.146cd <small></small></h3>	<p class='l'>śrotram ākāśadeśaṃ ca bhautikendriyavādinaḥ //</p>
<h3 id='6.147ab'>6.147ab <small></small></h3>	<p class='l'>yamāhus tasya sadbhāvaḥ prāgdhvaneḥ kena vāryate /</p>
<h3 id='6.147cd'>6.147cd <small>(<a href='docExplore?doc_id=ŚV_6.147cd_6.150cd'>ŚV_6.147cd_6.150cd</a>)</small></h3>	<p class='l'>siddhasya ca padārthasya yānyataḥ kāryaṃ yogyatā //</p>
<h3 id='6.148ab'>6.148ab <small></small></h3>	<p class='l'>saṃskāraśabdavācyatvāt sā yuktyā vāryate kayā /</p>
<h3 id='6.148cd'>6.148cd <small></small></h3>	<p class='l'>lokāgamaprasiddheṣu padārtheṣv anyathā vacaḥ //</p>
<h3 id='6.149ab'>6.149ab <small></small></h3>	<p class='l'>tanmudhākhedakāri syād goviṣāṇāśanopamam /</p>
<h3 id='6.149cd'>6.149cd <small></small></h3>	<p class='l'>yadi tv avaśyaṃ kartavyastārkikoktiviparyayaḥ //</p>
<h3 id='6.150ab'>6.150ab <small></small></h3>	<p class='l'>tato vedānusāreṇa kāryā dikśrotratāmatiḥ /</p>
<h3 id='6.150cd'>6.150cd <small></small></h3>	<p class='l'>diśaḥ śrotram iti hy etat pralayeṣv abhidhīyate //</p>
<h3 id='6.151ab'>6.151ab <small>(<a href='docExplore?doc_id=ŚV_6.151ab_6.154ab'>ŚV_6.151ab_6.154ab</a>)</small></h3>	<p class='l'>tac ca prakṛtigāmitvavacanaṃ cakṣurādivat /</p>
<h3 id='6.151cd'>6.151cd <small></small></h3>	<p class='l'>sūryam asya tathā cakṣuruktaṃ gamayatād iti //</p>
<h3 id='6.152ab'>6.152ab <small></small></h3>	<p class='l'>tejaḥ prakṛtivijñānaṃ tathā śrotraṃ digātmakam /</p>
<h3 id='6.152cd'>6.152cd <small></small></h3>	<p class='l'>dik ca sarvaṃgataukā ca yāvad vyoma vyavasthitā //</p>
<h3 id='6.153ab'>6.153ab <small></small></h3>	<p class='l'>karṇacchidraparicchannā śrtotram ākāśadeśavat /</p>
<h3 id='6.153cd'>6.153cd <small></small></h3>	<p class='l'>yāvāṃś ca kaṇabhugnyāyo nabhobhāgaprakalpane //</p>
<h3 id='6.154ab'>6.154ab <small></small></h3>	<p class='l'>digbhāge tu samasto 'sau, āgamāt tu viśiṣyate /</p>
<h3 id='6.154cd'>6.154cd <small>(<a href='docExplore?doc_id=ŚV_6.154cd_6.157ab'>ŚV_6.154cd_6.157ab</a>)</small></h3>	<p class='l'>tasmād digdravyabhāgo yaḥ puṇyāpuṇyavaśīkṛtaḥ //</p>
<h3 id='6.155ab'>6.155ab <small></small></h3>	<p class='l'>karṇacchidraparicchinnaḥ śrotraṃ saṃskriyate ca saḥ /</p>
<h3 id='6.155cd'>6.155cd <small></small></h3>	<p class='l'>tasmāt svato 'navasthānaṃ parastādity asiddhatā //</p>
<h3 id='6.156ab'>6.156ab <small></small></h3>	<p class='l'>pratyayasyānavasthānaṃ vyomny api sthagite 'sti naḥ /</p>
<h3 id='6.156cd'>6.156cd <small></small></h3>	<p class='l'>na ca tasmin vināśitvaṃ dravye 'dravyātmake sati //</p>
<h3 id='6.157ab'>6.157ab <small></small></h3>	<p class='l'>tatrānumānabuddhiś cet, śabde 'py astīti gamyatām /</p>
<h3 id='6.157cd'>6.157cd <small>(<a href='docExplore?doc_id=ŚV_6.157cd_6.160ab'>ŚV_6.157cd_6.160ab</a>)</small></h3>	<p class='l'>karoter yac ca karmatvāt kṛtakatvam udāhṛtam //</p>
<h3 id='6.158ab'>6.158ab <small></small></h3>	<p class='l'>arthas tāvadasiddho 'yam abhidhānam athocyate /</p>
<h3 id='6.158cd'>6.158cd <small></small></h3>	<p class='l'>tatrāpi vyabhicāritvaṃ tatkriyājanmavādinaḥ //</p>
<h3 id='6.159ab'>6.159ab <small></small></h3>	<p class='l'>gomayādāvatajjanye 'py eṣa śabdo hi dṛśyate /</p>
<h3 id='6.159cd'>6.159cd <small></small></h3>	<p class='l'>yathā kathañ cid iṣṭaṃ cet kāryatvaṃ gomayādiṣu //</p>
<h3 id='6.160ab'>6.160ab <small></small></h3>	<p class='l'>tathāpy ākāśamātratvaṃ kuruṣv ety atra dṛśyate /</p>
<h3 id='6.160cd'>6.160cd <small>(<a href='docExplore?doc_id=ŚV_6.160cd_6.163ab'>ŚV_6.160cd_6.163ab</a>)</small></h3>	<p class='l'>varaṇābhāvamātratvāt kāryam eveti cet, na tat //</p>
<h3 id='6.161ab'>6.161ab <small></small></h3>	<p class='l'>bauddhānām api nābhāvaḥ svayaṃsiddho hi janyate /</p>
<h3 id='6.161cd'>6.161cd <small></small></h3>	<p class='l'>mṛdāṃ deśāntaraprāptir vyāpāraphalam atra hi //</p>
<h3 id='6.162ab'>6.162ab <small></small></h3>	<p class='l'>anāvṛtyātmakaṃ vyoma nityam eva vyavasthitam /</p>
<h3 id='6.162cd'>6.162cd <small></small></h3>	<p class='l'>nityasya karaṇābhāvāt prayoge 'sminn athocyate //</p>
<h3 id='6.163ab'>6.163ab <small></small></h3>	<p class='l'>bhrāntatvaṃ gauṇatā veti śabde 'py evaṃ bhaviṣyati /</p>
<h3 id='6.163cd'>6.163cd <small>(<a href='docExplore?doc_id=ŚV_6.163cd_6.166ab'>ŚV_6.163cd_6.166ab</a>)</small></h3>	<p class='l'>prāgbhāgo yaḥ surāṣṭrāṇāṃ mālavānāṃ sa dakṣiṇaḥ //</p>
<h3 id='6.164ab'>6.164ab <small></small></h3>	<p class='l'>prāgbhāgaḥ punar etaṣāṃ teṣām uttarataḥ sthitaḥ /</p>
<h3 id='6.164cd'>6.164cd <small></small></h3>	<p class='l'>tena sūryoditer deśau bhinnāv ubhayavāsinām //</p>
<h3 id='6.165ab'>6.165ab <small></small></h3>	<p class='l'>dṛṣṭau saviturekatve 'py ato 'naikāntiko bhavet /</p>
<h3 id='6.165cd'>6.165cd <small></small></h3>	<p class='l'>paśyanty eke ca yaddeśāv udayās tamayau raveḥ //</p>
<h3 id='6.166ab'>6.166ab <small></small></h3>	<p class='l'>tāvatyevābhimanyante parastāt tannivāsinaḥ /</p>
<h3 id='6.166cd'>6.166cd <small>(<a href='docExplore?doc_id=ŚV_6.166cd_6.169cd'>ŚV_6.166cd_6.169cd</a>)</small></h3>	<p class='l'>na ca bhinnā nirīkṣyante tena nādityabhinnatā //</p>
<h3 id='6.167ab'>6.167ab <small></small></h3>	<p class='l'>madhyāhne sarvaṃ puṃsāṃ syād ekaṃ copari darśanam /</p>
<h3 id='6.167cd'>6.167cd <small></small></h3>	<p class='l'>yo yo gṛhītaḥ sarvasmāt purataḥ savitekṣyate //</p>
<h3 id='6.168ab'>6.168ab <small></small></h3>	<p class='l'>tadantarādhikātmā ca bhāti tenāgrataḥ sthitaḥ /</p>
<h3 id='6.168cd'>6.168cd <small></small></h3>	<p class='l'>viprakṛṣṭāntarāṇāṃ ca stokadeśe 'pi dṛśyate //</p>
<h3 id='6.169ab'>6.169ab <small></small></h3>	<p class='l'>siddhabhinnāgradeśānāṃ dūradeśasamānatā /</p>
<h3 id='6.169cd'>6.169cd <small></small></h3>	<p class='l'>tatrāpi viprakṛṣṭasya sannidhyadhyāsakāritā //</p>
<h3 id='6.170ab'>6.170ab <small>(<a href='docExplore?doc_id=ŚV_6.170ab_6.172cd'>ŚV_6.170ab_6.172cd</a>)</small></h3>	<p class='l'>deśabhrāntir bhavet puṃsāṃ tattaddeśam apaśyatām /</p>
<h3 id='6.170cd'>6.170cd <small></small></h3>	<p class='l'>śabde tu kiṃnimittaiṣā, tatrāpi vyāpitākṛtā //</p>
<h3 id='6.171ab'>6.171ab <small></small></h3>	<p class='l'>yo yo gṛhītaḥ sarvasmin deśe śabdo 'pi dṛśyate /</p>
<h3 id='6.171cd'>6.171cd <small></small></h3>	<p class='l'>na cāsyāvayavāḥ santi yena vartteta bhāgaśaḥ //</p>
<h3 id='6.172ab'>6.172ab <small></small></h3>	<p class='l'>śabdo varttata ity evam, tatra sarvātmakaś ca saḥ /</p>
<h3 id='6.172cd'>6.172cd <small></small></h3>	<p class='l'>vyañjakadhvanyadhīnatvāt taddeśe tu sa gṛhyate //</p>
<h3 id='6.173ab'>6.173ab <small>(<a href='docExplore?doc_id=ŚV_6.173ab_6.176ab'>ŚV_6.173ab_6.176ab</a>)</small></h3>	<p class='l'>na ca dhvanīnāṃ sāmarthyaṃ vyāptuṃ vyoma nirantaram /</p>
<h3 id='6.173cd'>6.173cd <small></small></h3>	<p class='l'>tenāvicchinnarūpeṇa nāsau sarvatra gṛhyate //</p>
<h3 id='6.174ab'>6.174ab <small></small></h3>	<p class='l'>dhvanīnāṃ bhinnadeśatvaṃ śrutis tatrānurudhyate /</p>
<h3 id='6.174cd'>6.174cd <small></small></h3>	<p class='l'>apūritāntarālatvād vicchedaś cāvasīyate //</p>
<h3 id='6.175ab'>6.175ab <small></small></h3>	<p class='l'>teṣāṃ cālpakadeśatvāc chabdasyāvibhutāmatiḥ /</p>
<h3 id='6.175cd'>6.175cd <small></small></h3>	<p class='l'>gatimadvegavattvābhyāṃ te cāyānti yato yataḥ //</p>
<h3 id='6.176ab'>6.176ab <small></small></h3>	<p class='l'>śrotā tatas tataḥ śabdamāyāntam iva manyate /</p>
<h3 id='6.176cd'>6.176cd <small>(<a href='docExplore?doc_id=ŚV_6.176cd_6.179cd'>ŚV_6.176cd_6.179cd</a>)</small></h3>	<p class='l'>sūryasya bhinnadeśatvaṃ nanv ekena na gṛhyate //</p>
<h3 id='6.177ab'>6.177ab <small></small></h3>	<p class='l'>na nāma sarvathā tāvad dṛṣṭāsyānekadeśatā /</p>
<h3 id='6.177cd'>6.177cd <small></small></h3>	<p class='l'>saviśeṣaṇahetuś cet tathāpi vyabhicāritā //</p>
<h3 id='6.178ab'>6.178ab <small></small></h3>	<p class='l'>dṛśyate bhinnadeśo 'yam ity eko 'pi hi buddhyate /</p>
<h3 id='6.178cd'>6.178cd <small></small></h3>	<p class='l'>jalapātreṣu caikena nānekaḥ savitekṣyate //</p>
<h3 id='6.179ab'>6.179ab <small></small></h3>	<p class='l'>yugapat, na ca bhedasya pramāṇaṃ tulyavedanāt /</p>
<h3 id='6.179cd'>6.179cd <small></small></h3>	<p class='l'>āhaikena nimittena pratipātraṃ pṛthak pṛthak //</p>
<h3 id='6.180ab'>6.180ab <small>(<a href='docExplore?doc_id=ŚV_6.180ab_6.183ab'>ŚV_6.180ab_6.183ab</a>)</small></h3>	<p class='l'>bhinnāni pratibimbāni jāyante yugapanmama /</p>
<h3 id='6.180cd'>6.180cd <small></small></h3>	<p class='l'>atra brūmo yadā tāvajjale saureṇa tejasā //</p>
<h3 id='6.181ab'>6.181ab <small></small></h3>	<p class='l'>sphuratā cākṣuṣaṃ tejaḥ pratisrotaḥ pravarttitam /</p>
<h3 id='6.181cd'>6.181cd <small></small></h3>	<p class='l'>svadeśa eva gṛhṇāti savitāram anekadhā //</p>
<h3 id='6.182ab'>6.182ab <small></small></h3>	<p class='l'>bhinnamūrtiṃ yathā pātraṃ tadāsyānekatā kutaḥ /</p>
<h3 id='6.182cd'>6.182cd <small></small></h3>	<p class='l'>īṣannimīlite 'ṅgulyā yathā cakṣuṣi dṛśyate //</p>
<h3 id='6.183ab'>6.183ab <small></small></h3>	<p class='l'>pṛthageko 'pi bhinnatvāc cakṣurvṛttes tathaiva naḥ /</p>
<h3 id='6.183cd'>6.183cd <small>(<a href='docExplore?doc_id=ŚV_6.183cd_6.186ab'>ŚV_6.183cd_6.186ab</a>)</small></h3>	<p class='l'>anye tu codayanty atra pratibimbodayaiṣiṇaḥ //</p>
<h3 id='6.184ab'>6.184ab <small></small></h3>	<p class='l'>sa eva cet pratīyeta kasmān nopari dṛśyate /</p>
<h3 id='6.184cd'>6.184cd <small></small></h3>	<p class='l'>kūpādiṣu kuto 'dhastāt pratibimbekṣaṇaṃ bhavet //</p>
<h3 id='6.185ab'>6.185ab <small></small></h3>	<p class='l'>prāṅmukho darpaṇaṃ paśyan syāc cet pratyaṅmukhaḥ katham /</p>
<h3 id='6.185cd'>6.185cd <small></small></h3>	<p class='l'>tatraiva bodhayed arthaṃ bahiryātaṃ yadindriyam //</p>
<h3 id='6.186ab'>6.186ab <small></small></h3>	<p class='l'>tata etad bhaved evaṃ śarīre tat tu bodhakam /</p>
<h3 id='6.186cd'>6.186cd <small>(<a href='docExplore?doc_id=ŚV_6.186cd_6.189ab'>ŚV_6.186cd_6.189ab</a>)</small></h3>	<p class='l'>apsūryadarśināṃ nityaṃ cakṣurdvedhā pravarttate //</p>
<h3 id='6.187ab'>6.187ab <small></small></h3>	<p class='l'>ekamūrdhvamadhastāc ca tatrordhvāṃśaprakāśitam /</p>
<h3 id='6.187cd'>6.187cd <small></small></h3>	<p class='l'>adhiṣṭhānānṛjusthatvān nātmā sūryaṃ prapadyate //</p>
<h3 id='6.188ab'>6.188ab <small></small></h3>	<p class='l'>pāramparyārpitaṃ santamavāgvṛttyā tu budhyate /</p>
<h3 id='6.188cd'>6.188cd <small></small></h3>	<p class='l'>ūrdhvavṛttes tadekatvādavāgiva ca manyate //</p>
<h3 id='6.189ab'>6.189ab <small></small></h3>	<p class='l'>adhastād eva tenārkaḥ, sāntarālaḥ pratīyate /</p>
<h3 id='6.189cd'>6.189cd <small>(<a href='docExplore?doc_id=ŚV_6.189cd_6.192cd'>ŚV_6.189cd_6.192cd</a>)</small></h3>	<p class='l'>evaṃ prāgbhūtayā vṛttyā pratyagvṛttisamarpitam //</p>
<h3 id='6.190ab'>6.190ab <small></small></h3>	<p class='l'>budhyamāno mukhaṃ bhrāntyā pratyagity avagacchati /</p>
<h3 id='6.190cd'>6.190cd <small></small></h3>	<p class='l'>anekadeśavṛttau vā saty api pratibimbake //</p>
<h3 id='6.191ab'>6.191ab <small></small></h3>	<p class='l'>samānabuddhigamyatvān nānātvaṃ naiva vidyate /</p>
<h3 id='6.191cd'>6.191cd <small></small></h3>	<p class='l'>vaktṛvaktrapradeśānāṃ bhinnatvād bhinnadeśatā //</p>
<h3 id='6.192ab'>6.192ab <small></small></h3>	<p class='l'>śrotrāgamanapakṣe syāt taddeśe tv ekadeśatā /</p>
<h3 id='6.192cd'>6.192cd <small></small></h3>	<p class='l'>adhiṣṭhānābahirvṛtter anyasmin saty apīndriye //</p>
<h3 id='6.193ab'>6.193ab <small>(<a href='docExplore?doc_id=ŚV_6.193ab_6.196ab'>ŚV_6.193ab_6.196ab</a>)</small></h3>	<p class='l'>taddeśāḥ karṇaśaṣkulyo gṛhyeran gamane sati /</p>
<h3 id='6.193cd'>6.193cd <small></small></h3>	<p class='l'>iyaṃ tu vaktranekatve śrotraikatve ca kalpanā //</p>
<h3 id='6.194ab'>6.194ab <small></small></h3>	<p class='l'>vaktaryekatra bhinneṣu śrtotṛṣu syād viparyayaḥ /</p>
<h3 id='6.194cd'>6.194cd <small></small></h3>	<p class='l'>tatra hi śrotradeśānāṃ bhinnatvād bhinnadeśatā //</p>
<h3 id='6.195ab'>6.195ab <small></small></h3>	<p class='l'>tadāgame tu vaktrekyādekadeśatvasambhavaḥ /</p>
<h3 id='6.195cd'>6.195cd <small></small></h3>	<p class='l'>dhvanyāgatyā yadi bhrāntir itaratrāpi sā samā //</p>
<h3 id='6.196ab'>6.196ab <small></small></h3>	<p class='l'>bhinnavyañjakatālvādideśabhedād bhaviṣyati /</p>
<h3 id='6.196cd'>6.196cd <small>(<a href='docExplore?doc_id=ŚV_6.196cd_6.199cd'>ŚV_6.196cd_6.199cd</a>)</small></h3>	<p class='l'>sūtreṇa yugapadbhāvaḥ śrotraikatvād udāhṛtaḥ //</p>
<h3 id='6.197ab'>6.197ab <small></small></h3>	<p class='l'>atas tadanusāreṇa yady apītyādikīrtanam /</p>
<h3 id='6.197cd'>6.197cd <small></small></h3>	<p class='l'>deśabhedena bhinnatvam ity etac cānumānikam //</p>
<h3 id='6.198ab'>6.198ab <small></small></h3>	<p class='l'>pratyakṣas tu sa eveti pratyayas tena bādhakaḥ /</p>
<h3 id='6.198cd'>6.198cd <small></small></h3>	<p class='l'>paryāyeṇa yathā caiko bhinnān deśān vrajann api //</p>
<h3 id='6.199ab'>6.199ab <small></small></h3>	<p class='l'>devadatto na bhidyeta tathā śabdo na bhidyate /</p>
<h3 id='6.199cd'>6.199cd <small></small></h3>	<p class='l'>jñātaikatvo yathaivāsau dṛśyamānaḥ punaḥ punaḥ //</p>
<h3 id='6.200ab'>6.200ab <small>(<a href='docExplore?doc_id=ŚV_6.200ab_6.202cd'>ŚV_6.200ab_6.202cd</a>)</small></h3>	<p class='l'>na bhinnaḥ kālabhedena tathā śabdo na deśataḥ /</p>
<h3 id='6.200cd'>6.200cd <small></small></h3>	<p class='l'>paryāyād avirodhaś ced, vyāpitvād api dṛśyatām //</p>
<h3 id='6.201ab'>6.201ab <small></small></h3>	<p class='l'>dṛṣṭasiddhau hi yo dharmaḥ sarvathā so 'bhyupeyate /</p>
<h3 id='6.201cd'>6.201cd <small></small></h3>	<p class='l'>varṇāntaravikāryatvād iti yoktā vināśitā //</p>
<h3 id='6.202ab'>6.202ab <small></small></h3>	<p class='l'>ukte ca hetusiddhyartha sādṛśyasmaraṇe punaḥ /</p>
<h3 id='6.202cd'>6.202cd <small></small></h3>	<p class='l'>tatra smṛter asiddhatvam, na hy evaṃ pāṇiner vacaḥ //</p>
<h3 id='6.203ab'>6.203ab <small>(<a href='docExplore?doc_id=ŚV_6.203ab_6.205cd'>ŚV_6.203ab_6.205cd</a>)</small></h3>	<p class='l'>ikārapariṇāmena yakāraḥ kriyatām iti /</p>
<h3 id='6.203cd'>6.203cd <small></small></h3>	<p class='l'>siddhe śabdārthasambandhe tacchāstraṃ hi pravarttate //</p>
<h3 id='6.204ab'>6.204ab <small></small></h3>	<p class='l'>prayoganiyamārthāya na caivaṃ siddhatā bhavet /</p>
<h3 id='6.204cd'>6.204cd <small></small></h3>	<p class='l'>bhinnaprasiddhayos tena dadhi dadhyeti śabdayoḥ //</p>
<h3 id='6.205ab'>6.205ab <small></small></h3>	<p class='l'>ācakṣāṇena sādhutvaṃ dadhītyautsargikaḥ kṛtaḥ /</p>
<h3 id='6.205cd'>6.205cd <small></small></h3>	<p class='l'>anvākhyātuṃ svarūpeṇa dadhyaśabdaṃ ca veditum //</p>
<h3 id='6.206ab'>6.206ab <small>(<a href='docExplore?doc_id=ŚV_6.206ab_6.208cd'>ŚV_6.206ab_6.208cd</a>)</small></h3>	<p class='l'>svaśāstre laghubodhārtham ekatvam iva darśitam /</p>
<h3 id='6.206cd'>6.206cd <small></small></h3>	<p class='l'>tatrāci parataḥ siddhaṃ dadhyaśabdaṃ nivarttayan //</p>
<h3 id='6.207ab'>6.207ab <small></small></h3>	<p class='l'>dadhīti śāstrataḥ prāptaḥ so 'yaṃ tenaiva vāryate /</p>
<h3 id='6.207cd'>6.207cd <small></small></h3>	<p class='l'>ikprayogaprasaṅge tu yaṇ sādhur iti gamyate //</p>
<h3 id='6.208ab'>6.208ab <small></small></h3>	<p class='l'>paramārthas tu naivāsmin vikāro 'bhūt kadā cana /</p>
<h3 id='6.208cd'>6.208cd <small></small></h3>	<p class='l'>kevalaṃ yat tu sādṛśyaṃ tadanaikāntikīkṛtam //</p>
<h3 id='6.209ab'>6.209ab <small>(<a href='docExplore?doc_id=ŚV_6.209ab_6.211cd'>ŚV_6.209ab_6.211cd</a>)</small></h3>	<p class='l'>kunde dadhyavikāre 'pi tatsādṛśyaṃ hi dṛśyate /</p>
<h3 id='6.209cd'>6.209cd <small></small></h3>	<p class='l'>nāsti sarvātmanā taccecchabde 'pi sthānamātrakam //</p>
<h3 id='6.210ab'>6.210ab <small></small></h3>	<p class='l'>tenaitayor asiddhatvāt mūlahetor asiddhatā /</p>
<h3 id='6.210cd'>6.210cd <small></small></h3>	<p class='l'>kāraṇānuvidhāyitvaṃ yac cālpatvamahattvayoḥ //</p>
<h3 id='6.211ab'>6.211ab <small></small></h3>	<p class='l'>tadasiddhaṃ na varṇo hi vardhate na padaṃ kva cit /</p>
<h3 id='6.211cd'>6.211cd <small></small></h3>	<p class='l'>varṇāntarajanau tāvat tatpadatvaṃ vihanyate //</p>
<h3 id='6.212ab'>6.212ab <small>(<a href='docExplore?doc_id=ŚV_6.212ab_6.214cd'>ŚV_6.212ab_6.214cd</a>)</small></h3>	<p class='l'>apadaṃ hi bhaved etad yadi vā syāt padāntaram /</p>
<h3 id='6.212cd'>6.212cd <small></small></h3>	<p class='l'>varṇo 'navayavatvāt tu vṛddhihrāsau na gacchati //</p>
<h3 id='6.213ab'>6.213ab <small></small></h3>	<p class='l'>vyomādivad ato 'siddhā vṛddhir asya svarūpataḥ /</p>
<h3 id='6.213cd'>6.213cd <small></small></h3>	<p class='l'>atha tādrūpyavijñānaṃ hetur ity abhidhīyate //</p>
<h3 id='6.214ab'>6.214ab <small></small></h3>	<p class='l'>tathāpi vyabhicāritvaṃ śabdatve 'pi hi tanmatiḥ /</p>
<h3 id='6.214cd'>6.214cd <small></small></h3>	<p class='l'>vyaktyalpatvamahattve ca yad yathānuvidhīyate //</p>
<h3 id='6.215ab'>6.215ab <small>(<a href='docExplore?doc_id=ŚV_6.215ab_6.217cd'>ŚV_6.215ab_6.217cd</a>)</small></h3>	<p class='l'>tathaivānuvidhānārthaṃ dhvanyalpatvamahattvayoḥ /</p>
<h3 id='6.215cd'>6.215cd <small></small></h3>	<p class='l'>vyaṅgyānāṃ caitadastīti loke 'py aikāntikaṃ na tat //</p>
<h3 id='6.216ab'>6.216ab <small></small></h3>	<p class='l'>darpaṇālpamahattve 'pi dṛśyate 'nupatanmukham /</p>
<h3 id='6.216cd'>6.216cd <small></small></h3>	<p class='l'>na syād avyaṅgyatā tasya tatkriyājanyatāpi vā //</p>
<h3 id='6.217ab'>6.217ab <small></small></h3>	<p class='l'>na cāsyoccāraṇādanyā vidyate janikā kriyā /</p>
<h3 id='6.217cd'>6.217cd <small></small></h3>	<p class='l'>yathā mahatyāṃ khātāyāṃ mṛdi vyomni mahattvadhīḥ //</p>
<h3 id='6.218ab'>6.218ab <small>(<a href='docExplore?doc_id=ŚV_6.218ab_6.221ab'>ŚV_6.218ab_6.221ab</a>)</small></h3>	<p class='l'>alpāyām alpadhīr evam atyantākṛtake sati /</p>
<h3 id='6.218cd'>6.218cd <small></small></h3>	<p class='l'>tenātraivaṃ paropādhiḥ śabdavṛddhau matibhramaḥ //</p>
<h3 id='6.219ab'>6.219ab <small></small></h3>	<p class='l'>na casyūlatvasūkṣmatve lakṣyete śabdavṛttinī /</p>
<h3 id='6.219cd'>6.219cd <small></small></h3>	<p class='l'>buddhitīvratvamandatve mahattvālpatvakalpanā //</p>
<h3 id='6.220ab'>6.220ab <small></small></h3>	<p class='l'>sā ca paṭvī bhavaty eva mahātejaḥprakāśite /</p>
<h3 id='6.220cd'>6.220cd <small></small></h3>	<p class='l'>mandaprakāśite mandā ghaṭādāv api sarvadā //</p>
<h3 id='6.221ab'>6.221ab <small></small></h3>	<p class='l'>evaṃ dīrghādayaḥ sarve dhvanidharmā iti sthitam /</p>
<h3 id='6.221cd'>6.221cd <small>(<a href='docExplore?doc_id=ŚV_6.221cd_6.224ab'>ŚV_6.221cd_6.224ab</a>)</small></h3>	<p class='l'>nādo vāyuguṇas tadvān vāyur vā yadi kalpyate //</p>
<h3 id='6.222ab'>6.222ab <small></small></h3>	<p class='l'>varṇānāṃ śrotragamyatvān na ca ye śrotragocarāḥ /</p>
<h3 id='6.222cd'>6.222cd <small></small></h3>	<p class='l'>tatrāvarṇātmakaḥ śabdaḥ śaṅkhādeḥ śrūyate katham //</p>
<h3 id='6.223ab'>6.223ab <small></small></h3>	<p class='l'>dhvanīnāṃ śrotragamyatvaṃ tasmāt ke cit pracakṣate /</p>
<h3 id='6.223cd'>6.223cd <small></small></h3>	<p class='l'>mārutapreritās te ca kurvanti śrotrasaṃskṛtim //</p>
<h3 id='6.224ab'>6.224ab <small></small></h3>	<p class='l'>varṇavyaktau ca dṛṣṭatvāt teṣāṃ nādṛṣṭakalpanā /</p>
<h3 id='6.224cd'>6.224cd <small>(<a href='docExplore?doc_id=ŚV_6.224cd_6.227ab'>ŚV_6.224cd_6.227ab</a>)</small></h3>	<p class='l'>anye tu varṇayanty atra pūrvoktadhvanivādinaḥ //</p>
<h3 id='6.225ab'>6.225ab <small></small></h3>	<p class='l'>marutām eva nānātvād ghoṣaśrutyupapādanam /</p>
<h3 id='6.225cd'>6.225cd <small></small></h3>	<p class='l'>tatra tālvādisaṃyogavibhāgaiḥ preritāḥ sphuṭam //</p>
<h3 id='6.226ab'>6.226ab <small></small></h3>	<p class='l'>vyañjanti varṇam anye tu śabdatvaṃ sarvavarṇabhāk /</p>
<h3 id='6.226cd'>6.226cd <small></small></h3>	<p class='l'>varṇasarvagatatvāt tu nāpadyeta nirāśrayam //</p>
<h3 id='6.227ab'>6.227ab <small></small></h3>	<p class='l'>na ca paryanuyogaḥ syāt kva varṇe vyaktir ity ayam /</p>
<h3 id='6.227cd'>6.227cd <small>(<a href='docExplore?doc_id=ŚV_6.227cd_6.230cd'>ŚV_6.227cd_6.230cd</a>)</small></h3>	<p class='l'>eta eva ca te pūrvam uktā bodhānuvarttinaḥ //</p>
<h3 id='6.228ab'>6.228ab <small></small></h3>	<p class='l'>yeṣāṃ pracayanānātvād vṛttibhedaḥ pratīyate /</p>
<h3 id='6.228cd'>6.228cd <small></small></h3>	<p class='l'>yad vā jātyantaraṃ santu sarvathā kāryahetukam //</p>
<h3 id='6.229ab'>6.229ab <small></small></h3>	<p class='l'>tvatpakṣavad dhvanīnāṃ naḥ śaktibhedaprakalpanam /</p>
<h3 id='6.229cd'>6.229cd <small></small></h3>	<p class='l'>darśanasya parārthatvaṃ yadi nāma pratīyate //</p>
<h3 id='6.230ab'>6.230ab <small></small></h3>	<p class='l'>śabdasya kim ihāyātaṃ yena nityo 'bhyupeyate /</p>
<h3 id='6.230cd'>6.230cd <small></small></h3>	<p class='l'>anityeṣv api dṛṣṭatvād dvīpajvālāghaṭādiṣu //</p>
<h3 id='6.231ab'>6.231ab <small>(<a href='docExplore?doc_id=ŚV_6.231ab_6.234ab'>ŚV_6.231ab_6.234ab</a>)</small></h3>	<p class='l'>parārthadarśanatvasya dharmatve 'pi na hetutā /</p>
<h3 id='6.231cd'>6.231cd <small></small></h3>	<p class='l'>vinā sādharmyadṛṣṭāntād viruddho vā bhaved ayam //</p>
<h3 id='6.232ab'>6.232ab <small></small></h3>	<p class='l'>nityānām aprayogitvam aṇūnām api daśyate /</p>
<h3 id='6.232cd'>6.232cd <small></small></h3>	<p class='l'>arthapratyāyanaṃ caiṣa janmanaiva kariṣyati //</p>
<h3 id='6.233ab'>6.233ab <small></small></h3>	<p class='l'>vināpi sthāsnurūpeṇa saṃyogādīn yathā kriyā /</p>
<h3 id='6.233cd'>6.233cd <small></small></h3>	<p class='l'>pūrvālocanam etasya bhūtasmṛtyā ca karmavat //</p>
<h3 id='6.234ab'>6.234ab <small></small></h3>	<p class='l'>tasmān na viniyojyatvāt prāgastitvaṃ ghaṭādivat /</p>
<h3 id='6.234cd'>6.234cd <small>(<a href='docExplore?doc_id=ŚV_6.234cd_6.237cd'>ŚV_6.234cd_6.237cd</a>)</small></h3>	<p class='l'>prakāśitaṃ yathā cārthaṃ tejasā kena cit purā //</p>
<h3 id='6.235ab'>6.235ab <small></small></h3>	<p class='l'>na vā bhūyopi buddhyante śabdād api tathā bhavet /</p>
<h3 id='6.235cd'>6.235cd <small></small></h3>	<p class='l'>darśanasya parārthatve yadasiddhyādi codyate //</p>
<h3 id='6.236ab'>6.236ab <small></small></h3>	<p class='l'>tatkāṣṭhadahano vahnirabdāhārthaṃ niyujyate /</p>
<h3 id='6.236cd'>6.236cd <small></small></h3>	<p class='l'>anumānaprayoge hi vaktum ityādi yujyate //</p>
<h3 id='6.237ab'>6.237ab <small></small></h3>	<p class='l'>arthāpattir iyaṃ coktā pakṣadharmādivarjitā /</p>
<h3 id='6.237cd'>6.237cd <small></small></h3>	<p class='l'>yadi nāśini nitye vā vināśiny eva vā bhavet //</p>
<h3 id='6.238ab'>6.238ab <small>(<a href='docExplore?doc_id=ŚV_6.238ab_6.240cd'>ŚV_6.238ab_6.240cd</a>)</small></h3>	<p class='l'>śabde vācakasāmarthyam, tato dūṣaṇam ucyatām /</p>
<h3 id='6.238cd'>6.238cd <small></small></h3>	<p class='l'>phalavad vyavahārāṅgabhūtārthapratyayāṅgatā //</p>
<h3 id='6.239ab'>6.239ab <small></small></h3>	<p class='l'>niṣphalatvena śabdasya yogyatvād avadhāryate /</p>
<h3 id='6.239cd'>6.239cd <small></small></h3>	<p class='l'>parīkṣyamāṇas tenāsya yuktyā nityavināśayoḥ //</p>
<h3 id='6.240ab'>6.240ab <small></small></h3>	<p class='l'>sa dharmo 'bhyupagantavyo yaḥ pradhānaṃ na bādhate /</p>
<h3 id='6.240cd'>6.240cd <small></small></h3>	<p class='l'>na hy aṅgāṅgānurodhena pradhānaphalabādhanam //</p>
<h3 id='6.241ab'>6.241ab <small>(<a href='docExplore?doc_id=ŚV_6.241ab_6.243cd'>ŚV_6.241ab_6.243cd</a>)</small></h3>	<p class='l'>yujyate, nāśipakṣe ca tadekāntāt prasajyate /</p>
<h3 id='6.241cd'>6.241cd <small></small></h3>	<p class='l'>na hy adṛṣṭārthasambandhaḥ śabdo bhavati vācakaḥ //</p>
<h3 id='6.242ab'>6.242ab <small></small></h3>	<p class='l'>tathā cet syād apūrvo 'pi sarvaḥ sarvaṃ prakāśayet /</p>
<h3 id='6.242cd'>6.242cd <small></small></h3>	<p class='l'>sambandhadarśanaṃ cāsya nānityasyopapadyate //</p>
<h3 id='6.243ab'>6.243ab <small></small></h3>	<p class='l'>sambandhajñānasiddhiś ced dhruvaṃ kālāntarasthitiḥ /</p>
<h3 id='6.243cd'>6.243cd <small></small></h3>	<p class='l'>anyasmin jñātasambandhe na cānyo vācako bhavet //</p>
<h3 id='6.244ab'>6.244ab <small>(<a href='docExplore?doc_id=ŚV_6.244ab_6.247ab'>ŚV_6.244ab_6.247ab</a>)</small></h3>	<p class='l'>gośabdejñātasambandhe nāśvaśabdo hi vācakaḥ /</p>
<h3 id='6.244cd'>6.244cd <small></small></h3>	<p class='l'>athānyo 'pi svabhāvena kaś cid evāvabodhakaḥ //</p>
<h3 id='6.245ab'>6.245ab <small></small></h3>	<p class='l'>tatrānibandhane na syāt ko 'sāv iti viniścayaḥ /</p>
<h3 id='6.245cd'>6.245cd <small></small></h3>	<p class='l'>yataḥ pratyaya ity evaṃ vyavahāro 'vakalpate //</p>
<h3 id='6.246ab'>6.246ab <small></small></h3>	<p class='l'>śrotāṇāṃ syād apītthaṃ tu vaktāṇāṃ nāvakalpate /</p>
<h3 id='6.246cd'>6.246cd <small></small></h3>	<p class='l'>ajñātvā kam asau śabdam ādāv eva vivakṣati //</p>
<h3 id='6.247ab'>6.247ab <small></small></h3>	<p class='l'>jānāti ced avaśyaṃ sa pūrvaṃ tenāvadhāritaḥ /</p>
<h3 id='6.247cd'>6.247cd <small>(<a href='docExplore?doc_id=ŚV_6.247cd_6.250ab'>ŚV_6.247cd_6.250ab</a>)</small></h3>	<p class='l'>tejaḥ pratyakṣaśeṣatvān na tattve 'pi prakāśakam //</p>
<h3 id='6.248ab'>6.248ab <small></small></h3>	<p class='l'>sadṛśatvāt pratītiś cet, taddvāreṇāpy avācakaḥ /</p>
<h3 id='6.248cd'>6.248cd <small></small></h3>	<p class='l'>kasya caikasya sādṛśyāt kalpyatāṃ vācako 'paraḥ //</p>
<h3 id='6.249ab'>6.249ab <small></small></h3>	<p class='l'>adṛṣṭasaṅgatitvena sarveṣāṃ tulyatā yataḥ /</p>
<h3 id='6.249cd'>6.249cd <small></small></h3>	<p class='l'>arthavān pūrvadṛṣṭaś cet, tasya tāvān kutaḥ kṣaṇaḥ //</p>
<h3 id='6.250ab'>6.250ab <small></small></h3>	<p class='l'>dvistrir vānupalabdho hi nārthavān sampratīyate /</p>
<h3 id='6.250cd'>6.250cd <small>(<a href='docExplore?doc_id=ŚV_6.250cd_6.253ab'>ŚV_6.250cd_6.253ab</a>)</small></h3>	<p class='l'>apratītānyaśabdānāṃ tatkāle 'sāv anarthakaḥ //</p>
<h3 id='6.251ab'>6.251ab <small></small></h3>	<p class='l'>sa evānyaśrutīnāṃ syād arthavān iti vismayaḥ /</p>
<h3 id='6.251cd'>6.251cd <small></small></h3>	<p class='l'>athāsya vidyamānā 'pi kaiś cid artho na gamyate //</p>
<h3 id='6.252ab'>6.252ab <small></small></h3>	<p class='l'>tattulyam uttarasyeti kiṃ sādṛśyena vācakaḥ /</p>
<h3 id='6.252cd'>6.252cd <small></small></h3>	<p class='l'>anarthakatvam asya syād arthānanyaśrutīn prati //</p>
<h3 id='6.253ab'>6.253ab <small></small></h3>	<p class='l'>pūrvasminn api tatsattvāt sarvānarthakatā bhavet /</p>
<h3 id='6.253cd'>6.253cd <small>(<a href='docExplore?doc_id=ŚV_6.253cd_6.256cd'>ŚV_6.253cd_6.256cd</a>)</small></h3>	<p class='l'>arthavatsadṛśatvena yo vā śrutavatāṃ mataḥ //</p>
<h3 id='6.254ab'>6.254ab <small></small></h3>	<p class='l'>mukhyo 'sāvaśrutīnāṃ syāt, tadekatve na yujyate /</p>
<h3 id='6.254cd'>6.254cd <small></small></h3>	<p class='l'>sambandhākaraṇe yuktis taduktam iti kathyate //</p>
<h3 id='6.255ab'>6.255ab <small></small></h3>	<p class='l'>śabdānityatvapakṣe 'pi viśeṣeṇa sa duṣkaraḥ /</p>
<h3 id='6.255cd'>6.255cd <small></small></h3>	<p class='l'>śabdaṃ tāvad anuccārya sambandhakaraṇaṃ kutaḥ //</p>
<h3 id='6.256ab'>6.256ab <small></small></h3>	<p class='l'>na coccāritaṣṭasya sambandhena prayojanam /</p>
<h3 id='6.256cd'>6.256cd <small></small></h3>	<p class='l'>tenāsambaddhya naṣṭatvāt pūrvas tāvad anarthakaḥ //</p>
<h3 id='6.257ab'>6.257ab <small>(<a href='docExplore?doc_id=ŚV_6.257ab_6.259cd'>ŚV_6.257ab_6.259cd</a>)</small></h3>	<p class='l'>uttaro 'kṛtasambandho vijñāyetārthavān katham /</p>
<h3 id='6.257cd'>6.257cd <small></small></h3>	<p class='l'>śabdoccāraṇasambandhakaraṇavyāvahārikāḥ //</p>
<h3 id='6.258ab'>6.258ab <small></small></h3>	<p class='l'>kriyāḥ kramasvabhāvatvāt kaḥ kuryād yugapat kva cit /</p>
<h3 id='6.258cd'>6.258cd <small></small></h3>	<p class='l'>deśakālādibhedānāṃ puṃsā śabdāntaraśruteḥ //</p>
<h3 id='6.259ab'>6.259ab <small></small></h3>	<p class='l'>pūrvaṃ kṛtrimasambandhe 'py ekaḥ śabdo na sidhyati /</p>
<h3 id='6.259cd'>6.259cd <small></small></h3>	<p class='l'>sambandhakathane 'py asya syād evaiṣā nirākṛtiḥ //</p>
<h3 id='6.260ab'>6.260ab <small>(<a href='docExplore?doc_id=ŚV_6.260ab_6.262cd'>ŚV_6.260ab_6.262cd</a>)</small></h3>	<p class='l'>naṣṭāsadvarttamāneṣu nākhyānasya hi sambhavaḥ /</p>
<h3 id='6.260cd'>6.260cd <small></small></h3>	<p class='l'>arthavān kataraḥ śabdaḥ śroturvaktrā ca kathyatām //</p>
<h3 id='6.261ab'>6.261ab <small></small></h3>	<p class='l'>yadā pūrvaśrutaṃ śabdaṃ nāsau śaknoti bhāṣitum /</p>
<h3 id='6.261cd'>6.261cd <small></small></h3>	<p class='l'>na tāvad arthavantaṃ sa bravīti sadṛśaṃ badet //</p>
<h3 id='6.262ab'>6.262ab <small></small></h3>	<p class='l'>nārthavatsadṛśaḥ śabdaḥ śrotus tatropapadyate /</p>
<h3 id='6.262cd'>6.262cd <small></small></h3>	<p class='l'>arthavadgrahaṇābhāvāt, na cāsāvarthavān svayam //</p>
<h3 id='6.263ab'>6.263ab <small>(<a href='docExplore?doc_id=ŚV_6.263ab_6.265cd'>ŚV_6.263ab_6.265cd</a>)</small></h3>	<p class='l'>vaktuḥ śrotṛtvavelāyām etad eva prasajyate /</p>
<h3 id='6.263cd'>6.263cd <small></small></h3>	<p class='l'>evaṃ ca sarvavaktāṇāṃ na śabdaḥ kvacidarthavān //</p>
<h3 id='6.264ab'>6.264ab <small></small></h3>	<p class='l'>bhaved yady api sambandhaḥ sargādau kasya cit kṛtaḥ /</p>
<h3 id='6.264cd'>6.264cd <small></small></h3>	<p class='l'>tasminn abuddhe naiva syād ekasmāt sadṛśe matiḥ //</p>
<h3 id='6.265ab'>6.265ab <small></small></h3>	<p class='l'>atha tatkālajaiḥ pumbhis tasmin śabde 'vadhārite /</p>
<h3 id='6.265cd'>6.265cd <small></small></h3>	<p class='l'>pravṛtter anumīyeta tatsādṛśyaparamparā //</p>
<h3 id='6.266ab'>6.266ab <small>(<a href='docExplore?doc_id=ŚV_6.266ab_6.269ab'>ŚV_6.266ab_6.269ab</a>)</small></h3>	<p class='l'>tatra sambandhamārgeṇa pūrvoktena prasajyate /</p>
<h3 id='6.266cd'>6.266cd <small></small></h3>	<p class='l'>smāryaṃ tanmūlasādṛśyaṃ tadadhīnārthaniścayāt //</p>
<h3 id='6.267ab'>6.267ab <small></small></h3>	<p class='l'>vastuny utpattibhinne ca dūrādārabhya kalpitam /</p>
<h3 id='6.267cd'>6.267cd <small></small></h3>	<p class='l'>stokastokaviśeṣeṇa sādṛśyaṃ viprakṛṣyate //</p>
<h3 id='6.268ab'>6.268ab <small></small></h3>	<p class='l'>svaravyañjanamātrādibhedāc chabde viśeṣataḥ /</p>
<h3 id='6.268cd'>6.268cd <small></small></h3>	<p class='l'>śālāmālā 'balāvelāśīletyādiprakalpanāt //</p>
<h3 id='6.269ab'>6.269ab <small></small></h3>	<p class='l'>sādṛśyāt pratipattau ca bhrāntijñānaṃ prasajyate /</p>
<h3 id='6.269cd'>6.269cd <small>(<a href='docExplore?doc_id=ŚV_6.269cd_6.272ab'>ŚV_6.269cd_6.272ab</a>)</small></h3>	<p class='l'>dhūme vṛṣṭe 'gnisambandhe bāṣpād iva kṛśānuṣīḥ //</p>
<h3 id='6.270ab'>6.270ab <small></small></h3>	<p class='l'>evam astv iti cet brūyān naitadbādhakavarjanāt /</p>
<h3 id='6.270cd'>6.270cd <small></small></h3>	<p class='l'>tāvatā siddham iti cet, śabdābhedo 'pi sidhyati //</p>
<h3 id='6.271ab'>6.271ab <small></small></h3>	<p class='l'>tathā bhinnam abhinnaṃ vā sādṛśyaṃ vyaktito bhavet /</p>
<h3 id='6.271cd'>6.271cd <small></small></h3>	<p class='l'>evam ekam anekaṃ vā nityaṃ vānityam eva vā //</p>
<h3 id='6.272ab'>6.272ab <small></small></h3>	<p class='l'>bhinnatvaikatvanityatve jātir eva prakalpyate /</p>
<h3 id='6.272cd'>6.272cd <small>(<a href='docExplore?doc_id=ŚV_6.272cd_6.275cd'>ŚV_6.272cd_6.275cd</a>)</small></h3>	<p class='l'>abhedānityanānātve pūrvoktenaiva tulyatā //</p>
<h3 id='6.273ab'>6.273ab <small></small></h3>	<p class='l'>vyaktyananyat tathaikaṃ ca sādṛśyaṃ nityam iṣyate /</p>
<h3 id='6.273cd'>6.273cd <small></small></h3>	<p class='l'>vyaktinityatvamāpannaṃ tathā saty asmadohitam //</p>
<h3 id='6.274ab'>6.274ab <small></small></h3>	<p class='l'>na cāvayavasāmānyarūpā sadṛśatā tava /</p>
<h3 id='6.274cd'>6.274cd <small></small></h3>	<p class='l'>varṇābhede hi sā sidhyen na cābhedas tvayeṣyate //</p>
<h3 id='6.275ab'>6.275ab <small></small></h3>	<p class='l'>gośabdatvādigatvādi pūrvam eva nirākṛtam /</p>
<h3 id='6.275cd'>6.275cd <small></small></h3>	<p class='l'>varṇavyaktaya eva syur nityās tenāvabodhakāḥ //</p>
<h3 id='6.276ab'>6.276ab <small>(<a href='docExplore?doc_id=ŚV_6.276ab_6.279ab'>ŚV_6.276ab_6.279ab</a>)</small></h3>	<p class='l'>gośabde 'vasthite 'smākaṃ tadaśaktijakāritā /</p>
<h3 id='6.276cd'>6.276cd <small></small></h3>	<p class='l'>gāvyāder api gobuddhir mūlaśabdānusāriṇī //</p>
<h3 id='6.277ab'>6.277ab <small></small></h3>	<p class='l'>syāt sādṛśyanimittā ced gauraśabdād api dhruvam /</p>
<h3 id='6.277cd'>6.277cd <small></small></h3>	<p class='l'>tenāvyāvṛttir iṣṭātra gośabdād eva sā hi dhīḥ //</p>
<h3 id='6.278ab'>6.278ab <small></small></h3>	<p class='l'>nanv ānupūrvyanityatvād anityo vācako bhavet /</p>
<h3 id='6.278cd'>6.278cd <small></small></h3>	<p class='l'>padaṃ vācakam iṣṭaṃ hi kramādhīnā ca tanmatiḥ //</p>
<h3 id='6.279ab'>6.279ab <small></small></h3>	<p class='l'>varṇāḥ sarvagatatvād vo na svataḥ kramavṛttayaḥ /</p>
<h3 id='6.279cd'>6.279cd <small>(<a href='docExplore?doc_id=ŚV_6.279cd_6.282cd'>ŚV_6.279cd_6.282cd</a>)</small></h3>	<p class='l'>anityadhvanikāryatvāt kramasyāto vināśitā //</p>
<h3 id='6.280ab'>6.280ab <small></small></h3>	<p class='l'>puruṣādhīnatā cāsya tadvivakṣāvaśād bhavet /</p>
<h3 id='6.280cd'>6.280cd <small></small></h3>	<p class='l'>varṇānāṃ nityatā tena niṣphalā paramāṇuvat //</p>
<h3 id='6.281ab'>6.281ab <small></small></h3>	<p class='l'>yathā saty aṇunityatve ghaṭe tadracanātmake /</p>
<h3 id='6.281cd'>6.281cd <small></small></h3>	<p class='l'>na nityataivaṃ varṇeṣu nityeṣu padanāśitā //</p>
<h3 id='6.282ab'>6.282ab <small></small></h3>	<p class='l'>na ca kramād vinā varṇā vijñātāḥ pratipādakāḥ /</p>
<h3 id='6.282cd'>6.282cd <small></small></h3>	<p class='l'>kramasyaiva padatvaṃ vastasmādevaṃ prasajyate //</p>
<h3 id='6.283ab'>6.283ab <small>(<a href='docExplore?doc_id=ŚV_6.283ab_6.285cd'>ŚV_6.283ab_6.285cd</a>)</small></h3>	<p class='l'>padaṃ varṇātiriktaṃ tu yeṣāṃ syāt kramavarjitam /</p>
<h3 id='6.283cd'>6.283cd <small></small></h3>	<p class='l'>teṣām evārthavatyeṣā śabdanityatvakalpanā //</p>
<h3 id='6.284ab'>6.284ab <small></small></h3>	<p class='l'>na tāvad ānupūrvyasya padatvaṃ naḥ prasajyate /</p>
<h3 id='6.284cd'>6.284cd <small></small></h3>	<p class='l'>na hi vastvantarādhāram etad dṛṣṭaṃ prakāśakam //</p>
<h3 id='6.285ab'>6.285ab <small></small></h3>	<p class='l'>dvaye saty api tenātra vijñeyo 'rthasya vācakaḥ /</p>
<h3 id='6.285cd'>6.285cd <small></small></h3>	<p class='l'>varṇāḥ kiṃ nu kramopetāḥ kiṃ nu varṇāśrayaḥ kramaḥ //</p>
<h3 id='6.286ab'>6.286ab <small>(<a href='docExplore?doc_id=ŚV_6.286ab_6.288cd'>ŚV_6.286ab_6.288cd</a>)</small></h3>	<p class='l'>kramaḥ kramavatām aṅgam iti kiṃ yuktisādhyatā /</p>
<h3 id='6.286cd'>6.286cd <small></small></h3>	<p class='l'>dharmamātram asau teṣāṃ na vastvantaram iṣyate //</p>
<h3 id='6.287ab'>6.287ab <small></small></h3>	<p class='l'>itthaṃ pratīyamānāḥ syur varṇās tenāvabodhakāḥ /</p>
<h3 id='6.287cd'>6.287cd <small></small></h3>	<p class='l'>na ca kramasya kāryatvaṃ pūrvasiddhaparigrahāt //</p>
<h3 id='6.288ab'>6.288ab <small></small></h3>	<p class='l'>vaktā na hi kramaṃ kañ cid svātantryeṇa prapadyate /</p>
<h3 id='6.288cd'>6.288cd <small></small></h3>	<p class='l'>yathaivāsya parair uktis tathaivainaṃ vivakṣati //</p>
<h3 id='6.289ab'>6.289ab <small>(<a href='docExplore?doc_id=ŚV_6.289ab_6.291cd'>ŚV_6.289ab_6.291cd</a>)</small></h3>	<p class='l'>paro 'py evam ataś cāsya, sambandhavadanityatā /</p>
<h3 id='6.289cd'>6.289cd <small></small></h3>	<p class='l'>tenaivaṃ vyavahārāt syād akauṭasthye 'pi nityatā //</p>
<h3 id='6.290ab'>6.290ab <small></small></h3>	<p class='l'>yatnataḥ pratiṣedhyā naḥ puruṣāṇāṃ svatantratā /</p>
<h3 id='6.290cd'>6.290cd <small></small></h3>	<p class='l'>varṇānām api nanv evam akauṭasthye 'pi setsyati //</p>
<h3 id='6.291ab'>6.291ab <small></small></h3>	<p class='l'>nityeṣu satsu varṇeṣu vyavahārāt kramodayaḥ /</p>
<h3 id='6.291cd'>6.291cd <small></small></h3>	<p class='l'>ghaṭādiracanā yadvannityeṣu paramāṇuṣu //</p>
<h3 id='6.292ab'>6.292ab <small>(<a href='docExplore?doc_id=ŚV_6.292ab_6.295ab'>ŚV_6.292ab_6.295ab</a>)</small></h3>	<p class='l'>tadabhāve hi nirmūlā racanā nāvadhāryate /</p>
<h3 id='6.292cd'>6.292cd <small></small></h3>	<p class='l'>aṇukalpāś ca varṇāṃśā na santīty upapāditam //</p>
<h3 id='6.293ab'>6.293ab <small></small></h3>	<p class='l'>parair uktān bravīmīti vivakṣā cedṛśī dhruvam /</p>
<h3 id='6.293cd'>6.293cd <small></small></h3>	<p class='l'>tathā ca nityatāpattiḥ, na cānyaccihnam asti vaḥ //</p>
<h3 id='6.294ab'>6.294ab <small></small></h3>	<p class='l'>tajjātīyatvasādṛśye niṣiddhe, yat tu sambhavet /</p>
<h3 id='6.294cd'>6.294cd <small></small></h3>	<p class='l'>śabdatvena sajātitvaṃ tulyaṃ śabdāntareṣu tat //</p>
<h3 id='6.295ab'>6.295ab <small></small></h3>	<p class='l'>jātyā yathā ghaṭādīnāṃ vyavahāropalakṣaṇam /</p>
<h3 id='6.295cd'>6.295cd <small>(<a href='docExplore?doc_id=ŚV_6.295cd_6.298cd'>ŚV_6.295cd_6.298cd</a>)</small></h3>	<p class='l'>tathaiva cānupūrvyāder jātidvāreṇa setsyati //</p>
<h3 id='6.296ab'>6.296ab <small></small></h3>	<p class='l'>tālvādijātayas tāvat sarvapuṃsāṃ vyavasthitāḥ /</p>
<h3 id='6.296cd'>6.296cd <small></small></h3>	<p class='l'>vaktā tāvad dhvanīṃs tābhir upalakṣya nirasyati //</p>
<h3 id='6.297ab'>6.297ab <small></small></h3>	<p class='l'>teṣāṃ ca jātayo bhinnāḥ śabdābhivyaktihetavaḥ /</p>
<h3 id='6.297cd'>6.297cd <small></small></h3>	<p class='l'>yāvadvarṇaṃ pravartante vyaktayo vā tadanvitāḥ //</p>
<h3 id='6.298ab'>6.298ab <small></small></h3>	<p class='l'>tatra tālvādisaṃyogavibhāgakramapūrvakam /</p>
<h3 id='6.298cd'>6.298cd <small></small></h3>	<p class='l'>dhvanīnām ānupūrvyaṃ syāj jātyā cobhayanityatā //</p>
<h3 id='6.299ab'>6.299ab <small>(<a href='docExplore?doc_id=ŚV_6.299ab_6.301cd'>ŚV_6.299ab_6.301cd</a>)</small></h3>	<p class='l'>yathaiva bhramaṇādīnāṃ bhāgair jātyā ca lakṣitaiḥ /</p>
<h3 id='6.299cd'>6.299cd <small></small></h3>	<p class='l'>kramānuvṛttir evaṃ syāt tālvādidhvanivarṇabhāk //</p>
<h3 id='6.300ab'>6.300ab <small></small></h3>	<p class='l'>vyaktīnām eva vā saukṣmyāj jātidharmāvadhāraṇam /</p>
<h3 id='6.300cd'>6.300cd <small></small></h3>	<p class='l'>tadvaśena ca varṇānāṃ vyāpitve 'pi kramagrahaḥ //</p>
<h3 id='6.301ab'>6.301ab <small></small></h3>	<p class='l'>evaṃ dhvaniguṇān sarvān nityatvena vyavasthitān /</p>
<h3 id='6.301cd'>6.301cd <small></small></h3>	<p class='l'>varṇā anupatantaḥ syur arthabhedāvabodhinaḥ //</p>
<h3 id='6.302ab'>6.302ab <small>(<a href='docExplore?doc_id=ŚV_6.302ab_6.304cd'>ŚV_6.302ab_6.304cd</a>)</small></h3>	<p class='l'>ānupūrvī ca varṇānāṃ hrasvadīrghaplutāś ca ye /</p>
<h3 id='6.302cd'>6.302cd <small></small></h3>	<p class='l'>kālasya pravibhāgās tair jāyante dhvanyupādhayaḥ //</p>
<h3 id='6.303ab'>6.303ab <small></small></h3>	<p class='l'>kālaś caiko vibhur nityaḥ, pravibhakto 'pi gamyate /</p>
<h3 id='6.303cd'>6.303cd <small></small></h3>	<p class='l'>varṇavat, sarvabhāveṣu vyajyate kena cit kva cit //</p>
<h3 id='6.304ab'>6.304ab <small></small></h3>	<p class='l'>varṇeṣu vyajyamānasya tasya pratyāyanāṅgatā /</p>
<h3 id='6.304cd'>6.304cd <small></small></h3>	<p class='l'>anyatrāpi tu sadbhāvāt tatsvarūpasya nityatā //</p>
<h3 id='6.305ab'>6.305ab <small>(<a href='docExplore?doc_id=ŚV_6.305ab_6.307cd'>ŚV_6.305ab_6.307cd</a>)</small></h3>	<p class='l'>tasmān na padadharmo 'sti vināśo kaś cid īdṛśaḥ /</p>
<h3 id='6.305cd'>6.305cd <small></small></h3>	<p class='l'>tena nityaṃ padaṃ siddhaṃ varṇānityatvavādinām //</p>
<h3 id='6.306ab'>6.306ab <small></small></h3>	<p class='l'>paradharme 'pi cāṅgatvam uktam aśvagajādivat /</p>
<h3 id='6.306cd'>6.306cd <small></small></h3>	<p class='l'>nityatāyāṃ ca sarveṣām arthapatteḥ pramāṇatā //</p>
<h3 id='6.307ab'>6.307ab <small></small></h3>	<p class='l'>pade 'navayave cāpi vyañjakaiḥ kramavṛttibhiḥ /</p>
<h3 id='6.307cd'>6.307cd <small></small></h3>	<p class='l'>puruṣādhīnatāyāṃ ca na prāmāṇyaṃ prasajyate //</p>
<h3 id='6.308ab'>6.308ab <small>(<a href='docExplore?doc_id=ŚV_6.308ab_6.311ab'>ŚV_6.308ab_6.311ab</a>)</small></h3>	<p class='l'>vākkyeṣu dṛṣṭam etac ca tannirbhāgatvavādinām /</p>
<h3 id='6.308cd'>6.308cd <small></small></h3>	<p class='l'>anyathānupapattyā tat sarvathā padanityatā //</p>
<h3 id='6.309ab'>6.309ab <small></small></h3>	<p class='l'>parāthadarśanārthatvaṃ yenāyaṃ pratipadyate /</p>
<h3 id='6.309cd'>6.309cd <small></small></h3>	<p class='l'>sa dharmo hy anumānāya sambandhāpekṣitocyate //</p>
<h3 id='6.310ab'>6.310ab <small></small></h3>	<p class='l'>na sādhanaprayogo 'yaṃ sūtrakāreṇa racyate /</p>
<h3 id='6.310cd'>6.310cd <small></small></h3>	<p class='l'>vṛttikāreṇa cārthas tu yogyo dvābhyāṃ nirūpitaḥ //</p>
<h3 id='6.311ab'>6.311ab <small></small></h3>	<p class='l'>atrocyate sthiraḥ śabdo dhūmagotvādijātivat /</p>
<h3 id='6.311cd'>6.311cd <small>(<a href='docExplore?doc_id=ŚV_6.311cd_6.314cd'>ŚV_6.311cd_6.314cd</a>)</small></h3>	<p class='l'>sambandhānubhvāpekṣasāmānyārthāvabodhanāt //</p>
<h3 id='6.312ab'>6.312ab <small></small></h3>	<p class='l'>anyāpohanasārūpyajātiliṅgatvakalpane /</p>
<h3 id='6.312cd'>6.312cd <small></small></h3>	<p class='l'>viśeṣāṇām aliṅgatvāt sarvasāmānyanityatā //</p>
<h3 id='6.313ab'>6.313ab <small></small></h3>	<p class='l'>svavākyādivirodho vā parārthatvena kathyate /</p>
<h3 id='6.313cd'>6.313cd <small></small></h3>	<p class='l'>pratijñoccāryate sarvā sādhyārthapratipattaye //</p>
<h3 id='6.314ab'>6.314ab <small></small></h3>	<p class='l'>na cānityā bravīty eṣā svārtham ity upapāditam /</p>
<h3 id='6.314cd'>6.314cd <small></small></h3>	<p class='l'>tenārthapratyayāpannān nityatvān nāśabādhanam //</p>
<h3 id='6.315ab'>6.315ab <small>(<a href='docExplore?doc_id=ŚV_6.315ab_6.318ab'>ŚV_6.315ab_6.318ab</a>)</small></h3>	<p class='l'>arthābhidhānasāmarthyam abhyupetya ca sādhayet /</p>
<h3 id='6.315cd'>6.315cd <small></small></h3>	<p class='l'>pūrvābhyupagatenāpi nāśitvaṃ bādhate paraḥ //</p>
<h3 id='6.316ab'>6.316ab <small></small></h3>	<p class='l'>arthapratītisāmarthyaiḥ pratiśāstram upāśritaiḥ /</p>
<h3 id='6.316cd'>6.316cd <small></small></h3>	<p class='l'>āgamenāpi nāśitvaṃ bādhyate sarvavādinām //</p>
<h3 id='6.317ab'>6.317ab <small></small></h3>	<p class='l'>sarvalokaprasiddhyā ca bādhaḥ pūrvoktayā diśā /</p>
<h3 id='6.317cd'>6.317cd <small></small></h3>	<p class='l'>anumānavirodho 'pi prāguktenaiva hetunā //</p>
<h3 id='6.318ab'>6.318ab <small></small></h3>	<p class='l'>pratyakṣeṇa viruddhatvaṃ saṅkhyābhāve 'bhidhāsyate /</p>
<h3 id='6.318cd'>6.318cd <small>(<a href='docExplore?doc_id=ŚV_6.318cd_6.321cd'>ŚV_6.318cd_6.321cd</a>)</small></h3>	<p class='l'>vaktavyaś caiṣa kaḥ śabdo nāśitvena prasādhyate //</p>
<h3 id='6.319ab'>6.319ab <small></small></h3>	<p class='l'>triguṇaḥ paudgalo vā 'yam ākāśasyātha vā guṇaḥ /</p>
<h3 id='6.319cd'>6.319cd <small></small></h3>	<p class='l'>varṇād anyo 'tha nādātmā vāyurūpo 'rthavācakaḥ //</p>
<h3 id='6.320ab'>6.320ab <small></small></h3>	<p class='l'>padavākyātmakaḥ sphoṭaḥ sārūpyānyanivarttane /</p>
<h3 id='6.320cd'>6.320cd <small></small></h3>	<p class='l'>eteṣām astv anityatvaṃ nāsmākaṃ teṣu nityatā //</p>
<h3 id='6.321ab'>6.321ab <small></small></h3>	<p class='l'>aprasiddhaviśeṣyatvam āśrayāsiddhahetutā /</p>
<h3 id='6.321cd'>6.321cd <small></small></h3>	<p class='l'>athāsmad iṣṭaḥ pakṣaḥ syād dvayam etat samaṃ tava //</p>
<h3 id='6.322ab'>6.322ab <small>(<a href='docExplore?doc_id=ŚV_6.322ab_6.325ab'>ŚV_6.322ab_6.325ab</a>)</small></h3>	<p class='l'>śabdamātram athocyeta śabdatvaṃ ca tathā sati /</p>
<h3 id='6.322cd'>6.322cd <small></small></h3>	<p class='l'>anityaṃ tac ca sarveṣāṃ nityam iṣṭaṃ viruddhyate //</p>
<h3 id='6.323ab'>6.323ab <small></small></h3>	<p class='l'>yatkiñcid iha sāmānyaṃ nityaṃ sarveṇa kalpyate /</p>
<h3 id='6.323cd'>6.323cd <small></small></h3>	<p class='l'>anityatve hi naitat syād vyaktiṣu kāsu cit //</p>
<h3 id='6.324ab'>6.324ab <small></small></h3>	<p class='l'>vyaktayaḥ śabdaśabdena na śakyante ca bhāṣitum /</p>
<h3 id='6.324cd'>6.324cd <small></small></h3>	<p class='l'>tāsāṃ jātyatireke ca pūrvokte eva dūṣaṇe //</p>
<h3 id='6.325ab'>6.325ab <small></small></h3>	<p class='l'>āśrayān atireke tu jātāv iva virodhitā /</p>
<h3 id='6.325cd'>6.325cd <small>(<a href='docExplore?doc_id=ŚV_6.325cd_6.328cd'>ŚV_6.325cd_6.328cd</a>)</small></h3>	<p class='l'>aprasiddhaviśeṣyatvaṃ syāt pareṣāṃ ca pūrvavat //</p>
<h3 id='6.326ab'>6.326ab <small></small></h3>	<p class='l'>anityavaṃ ca nāśitvaṃ yady ātyantikam ucyate /</p>
<h3 id='6.326cd'>6.326cd <small></small></h3>	<p class='l'>tato 'smān prati pakṣaḥ syād aprasiddhaviśeṣaṇaḥ //</p>
<h3 id='6.327ab'>6.327ab <small></small></h3>	<p class='l'>yathā kathañ cid iṣṭā ced anityavyapadeśyatā /</p>
<h3 id='6.327cd'>6.327cd <small></small></h3>	<p class='l'>anabhivyaktyavasthātaḥ sābhivyaktyātmaneṣyate //</p>
<h3 id='6.328ab'>6.328ab <small></small></h3>	<p class='l'>aikāntikavikalpe ca vyatirekavināśayoḥ /</p>
<h3 id='6.328cd'>6.328cd <small></small></h3>	<p class='l'>pūrvābhyupagamenāpi virodhaḥ sāṃkhyajainayoḥ //</p>
<h3 id='6.329ab'>6.329ab <small>(<a href='docExplore?doc_id=ŚV_6.329ab_6.331cd'>ŚV_6.329ab_6.331cd</a>)</small></h3>	<p class='l'>pratyakṣaindriyakatvāder  aulūkyānām asiddhatā /</p>
<h3 id='6.329cd'>6.329cd <small></small></h3>	<p class='l'>anekaśabdakalpyatvād ādyamadhyabhaveṣu ca //</p>
<h3 id='6.330ab'>6.330ab <small></small></h3>	<p class='l'>antyaśabde 'pi pakṣe syād āśrayāsiddhatā mama /</p>
<h3 id='6.330cd'>6.330cd <small></small></h3>	<p class='l'>sarvaśabdeṣu sādhyeṣu hetur avyāpakas tava //</p>
<h3 id='6.331ab'>6.331ab <small></small></h3>	<p class='l'>sāmānyair vyabhicāraś ca, jātimattve satīti cet /</p>
<h3 id='6.331cd'>6.331cd <small></small></h3>	<p class='l'>tathāpi, asiddham asmākaṃ tadvattvaṃ vyatiriktayā //</p>
<h3 id='6.332ab'>6.332ab <small>(<a href='docExplore?doc_id=ŚV_6.332ab_6.335ab'>ŚV_6.332ab_6.335ab</a>)</small></h3>	<p class='l'>ananyayā tu tadvattā tavāsidhetyahetutā /</p>
<h3 id='6.332cd'>6.332cd <small></small></h3>	<p class='l'>athānuvṛttivyāvṛttihetunā yujyate matup //</p>
<h3 id='6.333ab'>6.333ab <small></small></h3>	<p class='l'>tathāpy asty eva tadvattā teṣāṃ sāmānyabuddhitaḥ /</p>
<h3 id='6.333cd'>6.333cd <small></small></h3>	<p class='l'>gotvādiṣv api sāmānyaṃ sāmānyam iti no matiḥ //</p>
<h3 id='6.334ab'>6.334ab <small></small></h3>	<p class='l'>vyāvarttate viśeṣebhyaḥ seti śabdena tulyatā /</p>
<h3 id='6.334cd'>6.334cd <small></small></h3>	<p class='l'>nityatvaṃ cānugāmyeṣām anityebhyo nivarttitam //</p>
<h3 id='6.335ab'>6.335ab <small></small></h3>	<p class='l'>athātra gauṇamithyātve syātām varṇeṣu te same /</p>
<h3 id='6.335cd'>6.335cd <small>(<a href='docExplore?doc_id=ŚV_6.335cd_6.338cd'>ŚV_6.335cd_6.338cd</a>)</small></h3>	<p class='l'>yogīndriyāvagamyaiś ca vyabhicāro 'ṇubhis tava //</p>
<h3 id='6.336ab'>6.336ab <small></small></h3>	<p class='l'>nityānām api teṣāṃ hi pratyakṣatvādisambhavaḥ /</p>
<h3 id='6.336cd'>6.336cd <small></small></h3>	<p class='l'>atha syāt tannivṛttyartham asmadādiviśeṣaṇam //</p>
<h3 id='6.337ab'>6.337ab <small></small></h3>	<p class='l'>ahaṃpratyayavijñeyair ātmabhirvyabhicāritā /</p>
<h3 id='6.337cd'>6.337cd <small></small></h3>	<p class='l'>liṅgaśabdādyabhāvena manassaṃyogahetukam //</p>
<h3 id='6.338ab'>6.338ab <small></small></h3>	<p class='l'>pratyakṣaṃ caitadekāntāt sukhādāv iva kalpyate /</p>
<h3 id='6.338cd'>6.338cd <small></small></h3>	<p class='l'>bāhyendriyāvagamyatvam atha kuryād viśeṣaṇam //</p>
<h3 id='6.339ab'>6.339ab <small>(<a href='docExplore?doc_id=ŚV_6.339ab_6.342ab'>ŚV_6.339ab_6.342ab</a>)</small></h3>	<p class='l'>tathāpi vyabhicāryeva jātīnāṃ jātimattayā /</p>
<h3 id='6.339cd'>6.339cd <small></small></h3>	<p class='l'>ekārthasamavāyena jātir jātimatī hi vaḥ //</p>
<h3 id='6.340ab'>6.340ab <small></small></h3>	<p class='l'>ādhāratvam athocyeta, nāmūrtā''dhīyate hy asau /</p>
<h3 id='6.340cd'>6.340cd <small></small></h3>	<p class='l'>samavāyaṃ yadi brūyāḥ, tvadīyaḥ so 'pi vāritaḥ //</p>
<h3 id='6.341ab'>6.341ab <small></small></h3>	<p class='l'>abhedavṛttiṃ brūyāś cet, jātīnām api seṣyate /</p>
<h3 id='6.341cd'>6.341cd <small></small></h3>	<p class='l'>kleśaś ca nityavaidharmye kṛto bahuviśeṣaṇaiḥ //</p>
<h3 id='6.342ab'>6.342ab <small></small></h3>	<p class='l'>svaśabdenaiva tāny uktvā tebhyo 'nyatvaṃ varaṃ kṛtam /</p>
<h3 id='6.342cd'>6.342cd <small>(<a href='docExplore?doc_id=ŚV_6.342cd_6.345cd'>ŚV_6.342cd_6.345cd</a>)</small></h3>	<p class='l'>evaṃ ca śakyate vaktaṃ nityatāpy ambarādivat //</p>
<h3 id='6.343ab'>6.343ab <small></small></h3>	<p class='l'>tadbhinnā 'nityavṛkṣādivyatiriktatvahetukā /</p>
<h3 id='6.343cd'>6.343cd <small></small></h3>	<p class='l'>kevalaindriyakatve 'pi sāṃkhyabauddhaprakalpite //</p>
<h3 id='6.344ab'>6.344ab <small></small></h3>	<p class='l'>jātyā sādhitayedānīṃ vyabhicāraḥ pratīyate /</p>
<h3 id='6.344cd'>6.344cd <small></small></h3>	<p class='l'>asiddhe pakṣadharmatve yathaiva prativādinaḥ //</p>
<h3 id='6.345ab'>6.345ab <small></small></h3>	<p class='l'>na hetur labhyate, tadvadanvayavyatirekayoḥ /</p>
<h3 id='6.345cd'>6.345cd <small></small></h3>	<p class='l'>tatra yady apy asiddhā syāj jātiḥ sādhanavādinaḥ //</p>
<h3 id='6.346ab'>6.346ab <small>(<a href='docExplore?doc_id=ŚV_6.346ab_6.349ab'>ŚV_6.346ab_6.349ab</a>)</small></h3>	<p class='l'>tāvat tathāpy ahetutvaṃ yāvat sā na nirākṛtā /</p>
<h3 id='6.346cd'>6.346cd <small></small></h3>	<p class='l'>kāryā caindriyakatve 'pi kiṃ vastv iti nirūpaṇā //</p>
<h3 id='6.347ab'>6.347ab <small></small></h3>	<p class='l'>vyaktyananyatvanānātvabhedābhedeṣu ca sphuṭā /</p>
<h3 id='6.347cd'>6.347cd <small></small></h3>	<p class='l'>tatrāsādhāraṇāsiddha sādhyahīnasapakṣatāḥ //</p>
<h3 id='6.348ab'>6.348ab <small></small></h3>	<p class='l'>vikalpitānusāreṇa vaktavyā vādyapekṣayā /</p>
<h3 id='6.348cd'>6.348cd <small></small></h3>	<p class='l'>viruddhāvyabhicāritvaṃ vakṣyamāṇaiś ca hetubhiḥ //</p>
<h3 id='6.349ab'>6.349ab <small></small></h3>	<p class='l'>kevalākāśavarttitvād aulūkyasya vibhutvavat /</p>
<h3 id='6.349cd'>6.349cd <small>(<a href='docExplore?doc_id=ŚV_6.349cd_6.352ab'>ŚV_6.349cd_6.352ab</a>)</small></h3>	<p class='l'>tathā ca śrotragamyatvāc chabdatvavad iti sthitiḥ //</p>
<h3 id='6.350ab'>6.350ab <small></small></h3>	<p class='l'>prāguktena vibhutvena vyomavac cāsya nityatā /</p>
<h3 id='6.350cd'>6.350cd <small></small></h3>	<p class='l'>sapakṣo 'pi vikalpyo 'tra śrutyarthe sādhyahīnatā //</p>
<h3 id='6.351ab'>6.351ab <small></small></h3>	<p class='l'>vyaktilakṣaṇapakṣe 'pi jātyanyānanyakalpanā /</p>
<h3 id='6.351cd'>6.351cd <small></small></h3>	<p class='l'>anyatve dharmyasiddhir no 'nanyatve 'pi parān prati //</p>
<h3 id='6.352ab'>6.352ab <small></small></h3>	<p class='l'>aviśeṣe 'pi nānityaṃ na nityaṃ vastu tanmama /</p>
<h3 id='6.352cd'>6.352cd <small>(<a href='docExplore?doc_id=ŚV_6.352cd_6.355ab'>ŚV_6.352cd_6.355ab</a>)</small></h3>	<p class='l'>aṃśo hy etasya jātyākhyo nityo dhvaṃsītaro mataḥ //</p>
<h3 id='6.353ab'>6.353ab <small></small></h3>	<p class='l'>anityatā vikalpyātra, nāśaś cet sādhyahīnatā /</p>
<h3 id='6.353cd'>6.353cd <small></small></h3>	<p class='l'>mamānyathā tu bhavatām, ity eṣā dūṣaṇoktidik //</p>
<h3 id='6.354ab'>6.354ab <small></small></h3>	<p class='l'>sarveṇa śabdarūpaṃ ca vācakaṃ nityam iṣyate /</p>
<h3 id='6.354cd'>6.354cd <small></small></h3>	<p class='l'>tatsvarūpe vivādas tu varṇās tatra ca sādhitāḥ //</p>
<h3 id='6.355ab'>6.355ab <small></small></h3>	<p class='l'>sambandhanityatāyāḥ kiṃ śabdādhikaraṇe 'bhidhā /</p>
<h3 id='6.355cd'>6.355cd <small>(<a href='docExplore?doc_id=ŚV_6.355cd_6.358ab'>ŚV_6.355cd_6.358ab</a>)</small></h3>	<p class='l'>tādarthyāc chabdacintāyāḥ saiva hy atrādhikāritī //</p>
<h3 id='6.356ab'>6.356ab <small></small></h3>	<p class='l'>yad vā sambandhanityatvadvāreyaṃ śabdanityatā /</p>
<h3 id='6.356cd'>6.356cd <small></small></h3>	<p class='l'>sādhyate, na vinaṣṭe hi śabde tannityatā bhavet //</p>
<h3 id='6.357ab'>6.357ab <small></small></h3>	<p class='l'>anityānāṃ hi nityātmā yaḥ sambandhaḥ pratīyate /</p>
<h3 id='6.357cd'>6.357cd <small></small></h3>	<p class='l'>āśrayāṇām anucchedān na kva cit sa virudhyate //</p>
<h3 id='6.358ab'>6.358ab <small></small></h3>	<p class='l'>na cānucchedarūpeṇa gośabdānām iha sthitiḥ /</p>
<h3 id='6.358cd'>6.358cd <small>(<a href='docExplore?doc_id=ŚV_6.358cd_6.361ab'>ŚV_6.358cd_6.361ab</a>)</small></h3>	<p class='l'>na caiṣāṃ gamyate bhedas tenaikasyaiva nityatā //</p>
<h3 id='6.359ab'>6.359ab <small></small></h3>	<p class='l'>kṛtrimatve ca sambandhas tatprayogāpavarjanāt /</p>
<h3 id='6.359cd'>6.359cd <small></small></h3>	<p class='l'>tadekavyaktiniṣṭhatvān naiva sārvatriko bhavet //</p>
<h3 id='6.360ab'>6.360ab <small></small></h3>	<p class='l'>pārthivadravyasattādilāṅgūlatvādisaṅkarāt /</p>
<h3 id='6.360cd'>6.360cd <small></small></h3>	<p class='l'>vinā prayogabhūyas tvaṃ na syād gotvāvadhāraṇā //</p>
<h3 id='6.361ab'>6.361ab <small></small></h3>	<p class='l'>tasmād akṛtrimaḥ śabdo na kadā cid vinaṣyati /</p>
<h3 id='6.361cd'>6.361cd <small>(<a href='docExplore?doc_id=ŚV_6.361cd_6.364ab'>ŚV_6.361cd_6.364ab</a>)</small></h3>	<p class='l'>nityena nityasambandhād ākāśaparamāṇuvat //</p>
<h3 id='6.362ab'>6.362ab <small></small></h3>	<p class='l'>yad vā sambandhanityatvaṃ sūtre 'smin naiva varṇyate /</p>
<h3 id='6.362cd'>6.362cd <small></small></h3>	<p class='l'>śabdanityatvamātre 'pi bhāṣyaṃ hy etasya yujyate //</p>
<h3 id='6.363ab'>6.363ab <small></small></h3>	<p class='l'>sammugdhānekasāmānyaviṣayo hi sakṛcchrutaḥ /</p>
<h3 id='6.363cd'>6.363cd <small></small></h3>	<p class='l'>niṣkṛṣṭasvārthavācitvaṃ śabdo na pratipadyate //</p>
<h3 id='6.364ab'>6.364ab <small></small></h3>	<p class='l'>bahubhiḥ śravaṇair eva prāṇitvādīni varjayet /</p>
<h3 id='6.364cd'>6.364cd <small>(<a href='docExplore?doc_id=ŚV_6.364cd_6.367cd'>ŚV_6.364cd_6.367cd</a>)</small></h3>	<p class='l'>śuklādigamanādīni sāsnālāṅgūlatādi ca //</p>
<h3 id='6.365ab'>6.365ab <small></small></h3>	<p class='l'>śābaleyādikhaṇḍādivyaktīś ca svanibandhanāḥ /</p>
<h3 id='6.365cd'>6.365cd <small></small></h3>	<p class='l'>niṣkṛṣṭagotvavācitvaṃ cireṇa pratipadyate //</p>
<h3 id='6.366ab'>6.366ab <small></small></h3>	<p class='l'>tāvatkālaṃ sthiraṃ cainaṃ kaḥ paścān nāśayiṣyati /</p>
<h3 id='6.366cd'>6.366cd <small></small></h3>	<p class='l'>anapekṣatvasūtreṇa tac caitat sādhayiṣyate //</p>
<h3 id='6.367ab'>6.367ab <small></small></h3>	<p class='l'>kriyāvatām abhede hi kriyāvṛttiṣu kṛtvasuc /</p>
<h3 id='6.367cd'>6.367cd <small></small></h3>	<p class='l'>tatprayogād dhruvaṃ tasya śabdasyāvarttate kriyā //</p>
<h3 id='6.368ab'>6.368ab <small>(<a href='docExplore?doc_id=ŚV_6.368ab_6.370cd'>ŚV_6.368ab_6.370cd</a>)</small></h3>	<p class='l'>punaḥprayogavijñānaṃ na hi śabdāntare bhavet /</p>
<h3 id='6.368cd'>6.368cd <small></small></h3>	<p class='l'>tasyāṃ ca śabdasaṃkhyāyām aṣṭāv iti bhavecchrutiḥ //</p>
<h3 id='6.369ab'>6.369ab <small></small></h3>	<p class='l'>bhuktavanto 'ṣṭakṛtvo 'dya brāhmaṇā iti dṛśyate /</p>
<h3 id='6.369cd'>6.369cd <small></small></h3>	<p class='l'>dravyabhede 'py anekāntaṃ matvā''ha kim ato yadi //</p>
<h3 id='6.370ab'>6.370ab <small></small></h3>	<p class='l'>tasmāt tatparihārāya pramāṇāntaram ucyate /</p>
<h3 id='6.370cd'>6.370cd <small></small></h3>	<p class='l'>pratyabhijñānam etena prayogeṇopalakṣitam //</p>
<h3 id='6.371ab'>6.371ab <small>(<a href='docExplore?doc_id=ŚV_6.371ab_6.374ab'>ŚV_6.371ab_6.374ab</a>)</small></h3>	<p class='l'>kṛtvasuc cāpi naivāyaṃ vyabhicārīti gamyate /</p>
<h3 id='6.371cd'>6.371cd <small></small></h3>	<p class='l'>yataḥ prayujyate caikabrāhmaṇatvavivakṣayā //</p>
<h3 id='6.372ab'>6.372ab <small></small></h3>	<p class='l'>pramāṇaṃ pratyabhijñānaṃ dṛḍhendriyatayocyate /</p>
<h3 id='6.372cd'>6.372cd <small></small></h3>	<p class='l'>itaro 'siddhatām āha sādṛśyād grāhyadūṣaṇāt //</p>
<h3 id='6.373ab'>6.373ab <small></small></h3>	<p class='l'>nityaṃ sadṛśa eveti yatra rūḍhā matir bhavet /</p>
<h3 id='6.373cd'>6.373cd <small></small></h3>	<p class='l'>sa iti pratyabhijñānaṃ bhrāntis tatrāvakalpate //</p>
<h3 id='6.374ab'>6.374ab <small></small></h3>	<p class='l'>iha nityaṃ sa eveti vijñānaṃ jāyate dṛḍham /</p>
<h3 id='6.374cd'>6.374cd <small>(<a href='docExplore?doc_id=ŚV_6.374cd_6.377ab'>ŚV_6.374cd_6.377ab</a>)</small></h3>	<p class='l'>tadāstitvādhikatvāc ca prāmāṇyaṃ tasya sādhitam //</p>
<h3 id='6.375ab'>6.375ab <small></small></h3>	<p class='l'>nityaprasaṅgadvāreṇa spaṣṭayor apy anityayoḥ /</p>
<h3 id='6.375cd'>6.375cd <small></small></h3>	<p class='l'>pratyabhijñānasadbhāvād anaikāntikatocyate //</p>
<h3 id='6.376ab'>6.376ab <small></small></h3>	<p class='l'>na pratyakṣe iti tv etadasambaddham ivottaram /</p>
<h3 id='6.376cd'>6.376cd <small></small></h3>	<p class='l'>yato nātra pareṇoktā pratyakṣatvena nityatā //</p>
<h3 id='6.377ab'>6.377ab <small></small></h3>	<p class='l'>pratyakṣatvād ghaṭādīnāṃ mā prasāṅkṣīddhi nityatā /</p>
<h3 id='6.377cd'>6.377cd <small>(<a href='docExplore?doc_id=ŚV_6.377cd_6.380cd'>ŚV_6.377cd_6.380cd</a>)</small></h3>	<p class='l'>atīndriyatvān mā bhuc ca vyomāder apy anityatā //</p>
<h3 id='6.378ab'>6.378ab <small></small></h3>	<p class='l'>na ca nitye svarūpeṇa tenokte buddhikarmaṇī /</p>
<h3 id='6.378cd'>6.378cd <small></small></h3>	<p class='l'>yā tv anaikāntikatvoktiḥ sā tathaivāvatiṣṭhate //</p>
<h3 id='6.379ab'>6.379ab <small></small></h3>	<p class='l'>na tayoḥ pratyabhijñānam etad eva kilocyate /</p>
<h3 id='6.379cd'>6.379cd <small></small></h3>	<p class='l'>pratyakṣatvaniṣedhena pratyakṣeṇa hi tad bhavet //</p>
<h3 id='6.380ab'>6.380ab <small></small></h3>	<p class='l'>tena hetor abhāvo 'yaṃ vipakṣānujñayocyate /</p>
<h3 id='6.380cd'>6.380cd <small></small></h3>	<p class='l'>hetuṃ cāpy abhyanujñāya vipakṣo neti kathyate //</p>
<h3 id='6.381ab'>6.381ab <small>(<a href='docExplore?doc_id=ŚV_6.381ab_6.383cd'>ŚV_6.381ab_6.383cd</a>)</small></h3>	<p class='l'>sādhyaṃ nityasvarūpaṃ ced etayoḥ pratyabhijñayā /</p>
<h3 id='6.381cd'>6.381cd <small></small></h3>	<p class='l'>tatrāsambaddhatā vācyā yoktā paṅktivane prati //</p>
<h3 id='6.382ab'>6.382ab <small></small></h3>	<p class='l'>pratyabhijñānanityatve yāpy eṣānavadhāraṇā /</p>
<h3 id='6.382cd'>6.382cd <small></small></h3>	<p class='l'>anādarāya, na hy asmāt prakṛtaṃ mama duṣyati //</p>
<h3 id='6.383ab'>6.383ab <small></small></h3>	<p class='l'>vyaktirūpeṇa vā yena nāśitvaṃ buddhikarmaṇoḥ /</p>
<h3 id='6.383cd'>6.383cd <small></small></h3>	<p class='l'>na tatra pratyabhijñānaṃ, ghaṭabuddhau hi nāsya dhīḥ //</p>
<h3 id='6.384ab'>6.384ab <small>(<a href='docExplore?doc_id=ŚV_6.384ab_6.386cd'>ŚV_6.384ab_6.386cd</a>)</small></h3>	<p class='l'>yena tu pratyabhijñānaṃ śaktijātyātmanānayoḥ /</p>
<h3 id='6.384cd'>6.384cd <small></small></h3>	<p class='l'>tena nityatvam eveṣṭaṃ kathañ cit sarvavādinām //</p>
<h3 id='6.385ab'>6.385ab <small></small></h3>	<p class='l'>evaṃ tu pratyabhijñānaṃ vācoktaṃ kliṣṭayānayā /</p>
<h3 id='6.385cd'>6.385cd <small></small></h3>	<p class='l'>na ca śakyaṃ nirākartuṃ sarvalokaprasiddhitaḥ //</p>
<h3 id='6.386ab'>6.386ab <small></small></h3>	<p class='l'>yena nāma pramāṇena grahaṇaṃ buddhikarmaṇoḥ /</p>
<h3 id='6.386cd'>6.386cd <small></small></h3>	<p class='l'>tenaiva pratyabhijñānān nityatvaṃ kiṃ na siddhyati //</p>
<h3 id='6.387ab'>6.387ab <small>(<a href='docExplore?doc_id=ŚV_6.387ab_6.389cd'>ŚV_6.387ab_6.389cd</a>)</small></h3>	<p class='l'>vāṅmātrāt pratyabhijñānaṃ śakyaṃ śabde 'pabhāṣitum /</p>
<h3 id='6.387cd'>6.387cd <small></small></h3>	<p class='l'>pratyabhijñānapekṣeṇa na pratyakṣeṇa kiñ cana //</p>
<h3 id='6.388ab'>6.388ab <small></small></h3>	<p class='l'>rūpaśabdāvibhāgāc cety atraitat sādhayiṣyate /</p>
<h3 id='6.388cd'>6.388cd <small></small></h3>	<p class='l'>pratyakṣanityaṃ karmeti, tenaiṣātropavarṇanā //</p>
<h3 id='6.389ab'>6.389ab <small></small></h3>	<p class='l'>nāsmābhiḥ pratyabhijñānaṃ nityasādhanam iṣyate /</p>
<h3 id='6.389cd'>6.389cd <small></small></h3>	<p class='l'>anityavādinas tv eṣā pratyakṣeṇa viruddhatā //</p>
<h3 id='6.390ab'>6.390ab <small>(<a href='docExplore?doc_id=ŚV_6.390ab_6.393ab'>ŚV_6.390ab_6.393ab</a>)</small></h3>	<p class='l'>tenānaikāntiko nāyaṃ siddhāntāntaradūṣaṇam /</p>
<h3 id='6.390cd'>6.390cd <small></small></h3>	<p class='l'>dhīkarmasv api kiṃ naivam anityatvaṃ nivāryate //</p>
<h3 id='6.391ab'>6.391ab <small></small></h3>	<p class='l'>taducyate vināśitvam anumānāt pratīyate /</p>
<h3 id='6.391cd'>6.391cd <small></small></h3>	<p class='l'>śabde pratyakṣagamye ca tena bādho balīyasā //</p>
<h3 id='6.392ab'>6.392ab <small></small></h3>	<p class='l'>dhīkarmaṃ pratyabhijñānān nityatā tvānumānikī /</p>
<h3 id='6.392cd'>6.392cd <small></small></h3>	<p class='l'>tādṛśī nāśitāpīti na syāt tatra balābalam //</p>
<h3 id='6.393ab'>6.393ab <small></small></h3>	<p class='l'>na hi te iti tenāha, yad vā hetor viśeṣaṇam /</p>
<h3 id='6.393cd'>6.393cd <small>(<a href='docExplore?doc_id=ŚV_6.393cd_6.396ab'>ŚV_6.393cd_6.396ab</a>)</small></h3>	<p class='l'>pratyakṣam, śrautratā ceyaṃ hetuḥ śabdatvavat kṛtaḥ //</p>
<h3 id='6.394ab'>6.394ab <small></small></h3>	<p class='l'>yatkarmātīndriyādhāraṃ tadapratyakṣam ucyate /</p>
<h3 id='6.394cd'>6.394cd <small></small></h3>	<p class='l'>apratyakṣeti buddhiś ca śūnyavāde nirūpitā //</p>
<h3 id='6.395ab'>6.395ab <small></small></h3>	<p class='l'>pratyakṣadravyavarttinyo dṛśyante yoḥ punaḥ kriyāḥ /</p>
<h3 id='6.395cd'>6.395cd <small></small></h3>	<p class='l'>tāsāṃ varṇavad eveṣṭaṃ nityatvaṃ pratyabhijñayā //</p>
<h3 id='6.396ab'>6.396ab <small></small></h3>	<p class='l'>vyañjakābhāvataś cāsāṃ santatānupalabdhitā /</p>
<h3 id='6.396cd'>6.396cd <small>(<a href='docExplore?doc_id=ŚV_6.396cd_6.399ab'>ŚV_6.396cd_6.399ab</a>)</small></h3>	<p class='l'>yad evotpādakaṃ vaḥ syāt tad eva vyañjakaṃ mama //</p>
<h3 id='6.397ab'>6.397ab <small></small></h3>	<p class='l'>tava śabdatvakartṛtve nitye api satī yathā /</p>
<h3 id='6.397cd'>6.397cd <small></small></h3>	<p class='l'>na nityam upalabhyete tathā me buddhikarmaṇī //</p>
<h3 id='6.398ab'>6.398ab <small></small></h3>	<p class='l'>yathā vā śaktisadbhāve kutaś cit kāraṇād ṛte /</p>
<h3 id='6.398cd'>6.398cd <small></small></h3>	<p class='l'>na kāryāṇy upajāyante tathābhivyaktir iṣyatām //</p>
<h3 id='6.399ab'>6.399ab <small></small></h3>	<p class='l'>vyaktibhyo 'nyatayā tāvat karma kleśena kalpyate /</p>
<h3 id='6.399cd'>6.399cd <small>(<a href='docExplore?doc_id=ŚV_6.399cd_6.402cd'>ŚV_6.399cd_6.402cd</a>)</small></h3>	<p class='l'>punarjātisahasrāṇāṃ tadbhede kliṣṭakalpanā //</p>
<h3 id='6.400ab'>6.400ab <small></small></h3>	<p class='l'>tata ekatvanityatvapratyekasamavāyitāḥ /</p>
<h3 id='6.400cd'>6.400cd <small></small></h3>	<p class='l'>vṛttiś ca viprakīrṇeṣu karmabhāgeṣu nāśiṣu //</p>
<h3 id='6.401ab'>6.401ab <small></small></h3>	<p class='l'>ekatvāc calanādīnāṃ tasmād ekātmikā matiḥ /</p>
<h3 id='6.401cd'>6.401cd <small></small></h3>	<p class='l'>prayatnāśrayanānātvād buddhibhedaḥ pravarttate //</p>
<h3 id='6.402ab'>6.402ab <small></small></h3>	<p class='l'>naiva hy atrāpi vicchinnāḥ śābaleyādipiṇḍavat /</p>
<h3 id='6.402cd'>6.402cd <small></small></h3>	<p class='l'>karmavyaktīr vijānīmaḥ kalpayema dvayaṃ yataḥ //</p>
<h3 id='6.403ab'>6.403ab <small>(<a href='docExplore?doc_id=ŚV_6.403ab_6.405cd'>ŚV_6.403ab_6.405cd</a>)</small></h3>	<p class='l'>śīghramandādibhede 'pi syāt prayatnādibhedataḥ /</p>
<h3 id='6.403cd'>6.403cd <small></small></h3>	<p class='l'>vyaktidvāro yathā jāteḥ, vyakter vā janane yathā //</p>
<h3 id='6.404ab'>6.404ab <small></small></h3>	<p class='l'>buddhīnām api caitanyasvābhāvyāt puruṣasya naḥ /</p>
<h3 id='6.404cd'>6.404cd <small></small></h3>	<p class='l'>nityatvam ekatā ceṣṭā, bhedas tu viṣayāśrayaḥ //</p>
<h3 id='6.405ab'>6.405ab <small></small></h3>	<p class='l'>svarūpeṇa yathā vahnir nityaṃ dahanakarmakaḥ /</p>
<h3 id='6.405cd'>6.405cd <small></small></h3>	<p class='l'>upanītaṃ dahatyarthaṃ dārhya nānyanna cānyathā //</p>
<h3 id='6.406ab'>6.406ab <small>(<a href='docExplore?doc_id=ŚV_6.406ab_6.408cd'>ŚV_6.406ab_6.408cd</a>)</small></h3>	<p class='l'>yathā vā darpaṇaḥ svaccho yathā ca sphaṭiko 'malaḥ /</p>
<h3 id='6.406cd'>6.406cd <small></small></h3>	<p class='l'>yadyannidhīyate yogyaṃ tacchāyāṃ pratipadyate //</p>
<h3 id='6.407ab'>6.407ab <small></small></h3>	<p class='l'>tathaiva nityacaitanyāḥ pumāṃso dehavṛttayaḥ /</p>
<h3 id='6.407cd'>6.407cd <small></small></h3>	<p class='l'>gṛhṇanti karaṇānītān rūpādīn, dhīr asau matā //</p>
<h3 id='6.408ab'>6.408ab <small></small></h3>	<p class='l'>tenopanetṛsambandhabhaṅgitvād bhaṅgino matiḥ /</p>
<h3 id='6.408cd'>6.408cd <small></small></h3>	<p class='l'>nanityaṃ dāhako vahnir dāhyāsannidhinā yathā //</p>
<h3 id='6.409ab'>6.409ab <small>(<a href='docExplore?doc_id=ŚV_6.409ab_6.412ab'>ŚV_6.409ab_6.412ab</a>)</small></h3>	<p class='l'>tatra bodhātmakatvena pratyabhijñāyate matiḥ /</p>
<h3 id='6.409cd'>6.409cd <small></small></h3>	<p class='l'>ghaṭahastyādibuddhitvaṃ tadbhedāl lokasammatam //</p>
<h3 id='6.410ab'>6.410ab <small></small></h3>	<p class='l'>saiveti nocyate buddhir arthabhedānusāribhiḥ /</p>
<h3 id='6.410cd'>6.410cd <small></small></h3>	<p class='l'>na cāsyāḥ pratyabhijñānam arthabhede 'nupāśrite //</p>
<h3 id='6.411ab'>6.411ab <small></small></h3>	<p class='l'>etanmanasi kṛtvā''ha nitye eveti bhāṣyakṛt /</p>
<h3 id='6.411cd'>6.411cd <small></small></h3>	<p class='l'>etayaiva diśā vācyā śuklāder api nityatā //</p>
<h3 id='6.412ab'>6.412ab <small></small></h3>	<p class='l'>saṃsargamātrabhedena syāt tatrāpi hi bhedadhīḥ /</p>
<h3 id='6.412cd'>6.412cd <small>(<a href='docExplore?doc_id=ŚV_6.412cd_6.415ab'>ŚV_6.412cd_6.415ab</a>)</small></h3>	<p class='l'>svarūpaṃ tu tad eveti ko jātiṃ kathayiṣyati //</p>
<h3 id='6.413ab'>6.413ab <small></small></h3>	<p class='l'>kva cid dravyeṇa saṃsargaḥ kva cin na syād guṇāntaraiḥ /</p>
<h3 id='6.413cd'>6.413cd <small></small></h3>	<p class='l'>śuklādes tena bhinnatvaṃ siddhaṃ bhāsuradhūsaraiḥ //</p>
<h3 id='6.414ab'>6.414ab <small></small></h3>	<p class='l'>jvālādeḥ kṣaṇikatve 'pi pratyabhijñeti cet, na tat /</p>
<h3 id='6.414cd'>6.414cd <small></small></h3>	<p class='l'>tatrāpi pratyabhijñeyaṃ sāmānyaṃ nityam eva naḥ //</p>
<h3 id='6.415ab'>6.415ab <small></small></h3>	<p class='l'>bhedabuddhis tu yatrāṃśe syāt kena cid upādhinā /</p>
<h3 id='6.415cd'>6.415cd <small>(<a href='docExplore?doc_id=ŚV_6.415cd_6.418ab'>ŚV_6.415cd_6.418ab</a>)</small></h3>	<p class='l'>tatra naḥ pratyabhijñānaṃ bhedabuddhyaiva vāritam //</p>
<h3 id='6.416ab'>6.416ab <small></small></h3>	<p class='l'>hy astanoccāritas tasmād gośabdo 'dyāpi vidyate /</p>
<h3 id='6.416cd'>6.416cd <small></small></h3>	<p class='l'>gośabdajñānagamyatvād yathokto 'dyaiṣa gaur iti //</p>
<h3 id='6.417ab'>6.417ab <small></small></h3>	<p class='l'>hyo vāsīd eṣa gośabdaḥ pūrvoktenaiva hetunā /</p>
<h3 id='6.417cd'>6.417cd <small></small></h3>	<p class='l'>yad vā gotvābhidhāyitvaṃ vācyo hetur dvayor api //</p>
<h3 id='6.418ab'>6.418ab <small></small></h3>	<p class='l'>gośabdabuddhyā hy astanyā gośabdo 'yaṃ prakāśitaḥ /</p>
<h3 id='6.418cd'>6.418cd <small>(<a href='docExplore?doc_id=ŚV_6.418cd_6.421cd'>ŚV_6.418cd_6.421cd</a>)</small></h3>	<p class='l'>gośabdaviṣayatvena yathaivādyaprasūtayā //</p>
<h3 id='6.419ab'>6.419ab <small></small></h3>	<p class='l'>iyaṃ vā taṃ vijānāti taddhetoḥ pūrvabuddhivat /</p>
<h3 id='6.419cd'>6.419cd <small></small></h3>	<p class='l'>ubhe vāpy ekaviṣaye bhavetām ekabuddhivat //</p>
<h3 id='6.420ab'>6.420ab <small></small></h3>	<p class='l'>deśakālādibhinnā vā samastā gotvabuddhayaḥ /</p>
<h3 id='6.420cd'>6.420cd <small></small></h3>	<p class='l'>ekagośabdajanyāḥ syur godhītvād ekabuddhivat //</p>
<h3 id='6.421ab'>6.421ab <small></small></h3>	<p class='l'>gośabdabuddhayo 'py evam ekagośabdagocarāḥ /</p>
<h3 id='6.421cd'>6.421cd <small></small></h3>	<p class='l'>gośabdaviṣayatvena kalpyantām ekabuddhivat //</p>
<h3 id='6.422ab'>6.422ab <small>(<a href='docExplore?doc_id=ŚV_6.422ab_6.424cd'>ŚV_6.422ab_6.424cd</a>)</small></h3>	<p class='l'>gośabdatvaniṣedhāc ca nātra syāt siddhasādhyatā /</p>
<h3 id='6.422cd'>6.422cd <small></small></h3>	<p class='l'>ghaṭāder ekatāpattau jātyeṣṭaṃ siddhasādhanam //</p>
<h3 id='6.423ab'>6.423ab <small></small></h3>	<p class='l'>vyaktīnām ekatārpattiṃ kuryāc ced anayā diśā /</p>
<h3 id='6.423cd'>6.423cd <small></small></h3>	<p class='l'>tasya dṛṣṭaviruddhatvaṃ vācyaṃ sarvapramāṇakam //</p>
<h3 id='6.424ab'>6.424ab <small></small></h3>	<p class='l'>ye 'pi sthūlavināśānām anyathānupapattitaḥ /</p>
<h3 id='6.424cd'>6.424cd <small></small></h3>	<p class='l'>kalpayantyantarā sūkṣmaṃ vināśitvaṃ pratikṣaṇam //</p>
<h3 id='6.425ab'>6.425ab <small>(<a href='docExplore?doc_id=ŚV_6.425ab_6.428ab'>ŚV_6.425ab_6.428ab</a>)</small></h3>	<p class='l'>te 'pi kṣaṇikanāśitvād adhikāṃ sthūlanāśitām /</p>
<h3 id='6.425cd'>6.425cd <small></small></h3>	<p class='l'>śabdānām avijānanto na śaktā nāśisādhane //</p>
<h3 id='6.426ab'>6.426ab <small></small></h3>	<p class='l'>kṣaṇabhaṅgo ghaṭādīnāṃ vāryas tair eva sādhanaiḥ /</p>
<h3 id='6.426cd'>6.426cd <small></small></h3>	<p class='l'>tathaiva pratyabhijñānād, yāvad dṛṣṭaṃ na bādhate //</p>
<h3 id='6.427ab'>6.427ab <small></small></h3>	<p class='l'>sādhanaṃ tu bruvāṇasya dīpajvālādidarśanāt /</p>
<h3 id='6.427cd'>6.427cd <small></small></h3>	<p class='l'>pūrvoktenaiva māgreṇa pratyakṣādiviruddhatā //</p>
<h3 id='6.428ab'>6.428ab <small></small></h3>	<p class='l'>pūrvakṣaṇavināśe ca kalpyamāne niranvaye /</p>
<h3 id='6.428cd'>6.428cd <small>(<a href='docExplore?doc_id=ŚV_6.428cd_6.431cd'>ŚV_6.428cd_6.431cd</a>)</small></h3>	<p class='l'>uttarasyānimittatvād utpattir nopapadyate //</p>
<h3 id='6.429ab'>6.429ab <small></small></h3>	<p class='l'>atyantāsann asau tasminn tāvad vyāpṛtikṣamaḥ /</p>
<h3 id='6.429cd'>6.429cd <small></small></h3>	<p class='l'>svayaṃ cābhāvadaṣṭatvāt kasmin kāle kariṣyate //</p>
<h3 id='6.430ab'>6.430ab <small></small></h3>	<p class='l'>nāśotpādasamatve 'pi nairapekṣyāt parasparam /</p>
<h3 id='6.430cd'>6.430cd <small></small></h3>	<p class='l'>na kāryakāraṇatve staḥ, tadvyāpārānanugrahāt //</p>
<h3 id='6.431ab'>6.431ab <small></small></h3>	<p class='l'>na hy alabdhātmakaṃ vastu parāṅgatvāya kalpte /</p>
<h3 id='6.431cd'>6.431cd <small></small></h3>	<p class='l'>na vinaṣṭaṃ, na ca sthānaṃ tasya kāryakṛtikṣamam //</p>
<h3 id='6.432ab'>6.432ab <small>(<a href='docExplore?doc_id=ŚV_6.432ab_6.434cd'>ŚV_6.432ab_6.434cd</a>)</small></h3>	<p class='l'>jāyamānaṃ ca gandhādi ghaṭarūpe vinaśyati /</p>
<h3 id='6.432cd'>6.432cd <small></small></h3>	<p class='l'>tatkāryaṃ neṣyate tadvat tathā rūpāntarāṇy api //</p>
<h3 id='6.433ab'>6.433ab <small></small></h3>	<p class='l'>tasmāt prākkāryaniṣpatter vyāpāro yatra dṛśyate /</p>
<h3 id='6.433cd'>6.433cd <small></small></h3>	<p class='l'>tad eva kāraṇaṃ tasya na tvānantaryamātrakam //</p>
<h3 id='6.434ab'>6.434ab <small></small></h3>	<p class='l'>jvālāder api nāśitvaṃ naiva siddhaṃ pratikṣaṇam /</p>
<h3 id='6.434cd'>6.434cd <small></small></h3>	<p class='l'>laghavo 'vayavās tatra yānti deśāntaraṃ laghu //</p>
<h3 id='6.435ab'>6.435ab <small>(<a href='docExplore?doc_id=ŚV_6.435ab_6.437cd'>ŚV_6.435ab_6.437cd</a>)</small></h3>	<p class='l'>prabhūtaṃ varttideśe hi tejastiṣṭhati piṇḍitam /</p>
<h3 id='6.435cd'>6.435cd <small></small></h3>	<p class='l'>tatra yāvad vrajaty ūrdhvaṃ tāvajjvāleti gamyate //</p>
<h3 id='6.436ab'>6.436ab <small></small></h3>	<p class='l'>tato 'pi yadatikramya yāti tat syāt prabhātmakam /</p>
<h3 id='6.436cd'>6.436cd <small></small></h3>	<p class='l'>tataḥ paraṃ tu yad yāti tat saukṣmyān nāvadhāryate //</p>
<h3 id='6.437ab'>6.437ab <small></small></h3>	<p class='l'>uttarāvayavai ruddhe mārge pūrve na yānti ca /</p>
<h3 id='6.437cd'>6.437cd <small></small></h3>	<p class='l'>yathottare vimuñcanti pūrve yānti tathā tathā //</p>
<h3 id='6.438ab'>6.438ab <small>(<a href='docExplore?doc_id=ŚV_6.438ab_6.440cd'>ŚV_6.438ab_6.440cd</a>)</small></h3>	<p class='l'>saṃkrāntāv api tenaiṣāṃ tṛṇādau vṛddhyasambhavaḥ /</p>
<h3 id='6.438cd'>6.438cd <small></small></h3>	<p class='l'>śabde vṛddhyādyabhāvo 'pi dhvaniśaighryeṇa jāyate //</p>
<h3 id='6.439ab'>6.439ab <small></small></h3>	<p class='l'>śarīre yauvanādyāptiḥ pariṇāmāc ca setsyati /</p>
<h3 id='6.439cd'>6.439cd <small></small></h3>	<p class='l'>tathā hi sanniveśādi pratyabhijñāyate janaiḥ //</p>
<h3 id='6.440ab'>6.440ab <small></small></h3>	<p class='l'>tatrānyānanyavṛttīnām anekāntasvabhāvataḥ /</p>
<h3 id='6.440cd'>6.440cd <small></small></h3>	<p class='l'>utpattisthitināśānāṃ virodhaḥ prāṅnirākṛtaḥ //</p>
<h3 id='6.441ab'>6.441ab <small>(<a href='docExplore?doc_id=ŚV_6.441ab_6.444cd'>ŚV_6.441ab_6.444cd</a>)</small></h3>	<p class='l'>ekasantānasambandhāt pratyabhijñānakalpanā /</p>
<h3 id='6.441cd'>6.441cd <small></small></h3>	<p class='l'>jñānasantatimārgeṇa vāryānyatvādyasambhavāt //</p>
<h3 id='6.442ab'>6.442ab <small></small></h3>	<p class='l'>evaṃ sthitasya śabdasya śrutikālāt kṣaṇāntare /</p>
<h3 id='6.442cd'>6.442cd <small></small></h3>	<p class='l'>sambhāvyate vināśitvaṃ na bhūyo 'nyena hetunā //</p>
<h3 id='6.443ab'>6.443ab <small></small></h3>	<p class='l'>yathā śastrādibhir bhedāj jarayā vā paṭādayaḥ /</p>
<h3 id='6.443cd'>6.443cd <small></small></h3>	<p class='l'>naṅkṣyantītyavagamyante naivaṃ śabde 'sti kāraṇam //</p>
<h3 id='6.444ab'>6.444ab <small></small></h3>	<p class='l'>śabdo yathā paudgaliko niṣiddhaḥ, syād vāyavīyasya sa eva mārgaḥ /</p>
<h3 id='6.444cd'>6.444cd <small></small></h3>	<p class='l'>tasmād anirdhāritahetumārgaḥ sarvatra sākṣād bhavatīti nityaḥ //</p>
<h2 id='7'>7</h2>
<p>&lt;vākyādhikaraṇa (VAA)&gt;</p>
<h3 id='7.1ab'>7.1ab <small>(<a href='docExplore?doc_id=ŚV_7.1ab_7.3cd'>ŚV_7.1ab_7.3cd</a>)</small></h3>	<p class='l'>padārthapadasambandhanityatve sādhite 'pi vaḥ /</p>
<h3 id='7.1cd'>7.1cd <small></small></h3>	<p class='l'>naiva vedapramāṇatvaṃ vākyārthaṃ prati sidhyati //</p>
<h3 id='7.2ab'>7.2ab <small></small></h3>	<p class='l'>padāni gamayeyus taṃ pratyekaṃ saṃhatāni vā /</p>
<h3 id='7.2cd'>7.2cd <small></small></h3>	<p class='l'>vyatirikto 'tha vā śabdaḥ, padārthā vā 'pi pūrvavat //</p>
<h3 id='7.3ab'>7.3ab <small></small></h3>	<p class='l'>tat pramāṇaṃ smṛtīnāṃ ca tathā sambandhataddhiyām /</p>
<h3 id='7.3cd'>7.3cd <small></small></h3>	<p class='l'>pratyekaṃ saṃhatatvena tadvad eva vikalpanam //</p>
<h3 id='7.4ab'>7.4ab <small>(<a href='docExplore?doc_id=ŚV_7.4ab_7.7ab'>ŚV_7.4ab_7.7ab</a>)</small></h3>	<p class='l'>adṛṣṭasaṅgatitvena sarveṣām animittatā /</p>
<h3 id='7.4cd'>7.4cd <small></small></h3>	<p class='l'>anyaḥ pratīto na hy anyaṃ gamayiṣyaty asaṅgatam //</p>
<h3 id='7.5ab'>7.5ab <small></small></h3>	<p class='l'>apratītaś ca sambandho nāpy asattvād viśiṣyate /</p>
<h3 id='7.5cd'>7.5cd <small></small></h3>	<p class='l'>na cā'vijñāyamānasya sadbhāvo 'pi pramāṇavān //</p>
<h3 id='7.6ab'>7.6ab <small></small></h3>	<p class='l'>vākyavākyārthayor nāpi vastutvam upapadyate /</p>
<h3 id='7.6cd'>7.6cd <small></small></h3>	<p class='l'>spaṣṭaṃ padatadarthābhyām anyā'nanyā'nirūpaṇāt //</p>
<h3 id='7.7ab'>7.7ab <small></small></h3>	<p class='l'>na tāvad avagamyete kaiś cit tadvyatirekataḥ /</p>
<h3 id='7.7cd'>7.7cd <small>(<a href='docExplore?doc_id=ŚV_7.7cd_7.10cd'>ŚV_7.7cd_7.10cd</a>)</small></h3>	<p class='l'>yaugapadyāgṛhīteś ca samudāyau na sidhyataḥ //</p>
<h3 id='7.8ab'>7.8ab <small></small></h3>	<p class='l'>na sattāyaugapadyasya vyavahārāṅgateṣyate /</p>
<h3 id='7.8cd'>7.8cd <small></small></h3>	<p class='l'>arvanityatayā mā bhūd viśeṣānavadhāraṇam //</p>
<h3 id='7.9ab'>7.9ab <small></small></h3>	<p class='l'>jñānānāṃ kramavarttitvād yaugapadye 'py asambhavaḥ /</p>
<h3 id='7.9cd'>7.9cd <small></small></h3>	<p class='l'>ena tatsamudāyo 'pi na vākyārthaḥ pratīyate //</p>
<h3 id='7.10ab'>7.10ab <small></small></h3>	<p class='l'>sambandhapūrvakatvaṃ ca vākyavākyārthayoḥ sthitam /</p>
<h3 id='7.10cd'>7.10cd <small></small></h3>	<p class='l'>svatantreṣu hi vākyatvaṃ kadā cin nopalakṣyate //</p>
<h3 id='7.11ab'>7.11ab <small>(<a href='docExplore?doc_id=ŚV_7.11ab_7.13cd'>ŚV_7.11ab_7.13cd</a>)</small></h3>	<p class='l'>sambandhaś cānapekṣatvāt kasya cin nāvakalpate /</p>
<h3 id='7.11cd'>7.11cd <small></small></h3>	<p class='l'>padāni tāvad varṇā vā svarūpair na kadācana //</p>
<h3 id='7.12ab'>7.12ab <small></small></h3>	<p class='l'>anarthakeṣv adṛṣṭatvād apekṣante parasparam /</p>
<h3 id='7.12cd'>7.12cd <small></small></h3>	<p class='l'>na cānuccāritaḥ śabdaḥ śaknoty anyam apekṣitum //</p>
<h3 id='7.13ab'>7.13ab <small></small></h3>	<p class='l'>yaugapadyaṃ tu nāsty eva na coccārya tirohitaḥ /</p>
<h3 id='7.13cd'>7.13cd <small></small></h3>	<p class='l'>apekṣaṇe 'pi sambandho naiva kaś cit pratīyate //</p>
<h3 id='7.14ab'>7.14ab <small>(<a href='docExplore?doc_id=ŚV_7.14ab_7.17ab'>ŚV_7.14ab_7.17ab</a>)</small></h3>	<p class='l'>kāryakāraṇasaṃyogasamavāyādilakṣaṇaḥ /</p>
<h3 id='7.14cd'>7.14cd <small></small></h3>	<p class='l'>ekārthasamavāye 'pi sarveṣāṃ vyomni tulyatā //</p>
<h3 id='7.15ab'>7.15ab <small></small></h3>	<p class='l'>tatroktānuktayogyāder na viśeṣyeṇa saṅgatiḥ /</p>
<h3 id='7.15cd'>7.15cd <small></small></h3>	<p class='l'>ekakāryaniyogo 'pi vyaṅgye janye 'tha vā bhavet //</p>
<h3 id='7.16ab'>7.16ab <small></small></h3>	<p class='l'>vyaṅgyās tāvat pṛthagbhūtāḥ padārthāḥ padabhedataḥ /</p>
<h3 id='7.16cd'>7.16cd <small></small></h3>	<p class='l'>tathā tadviṣayāpy etair buddhir naikāpi jāyate //</p>
<h3 id='7.17ab'>7.17ab <small></small></h3>	<p class='l'>yā tu svaviṣayā buddhiḥ pratiśabdam asāv api /</p>
<h3 id='7.17cd'>7.17cd <small>(<a href='docExplore?doc_id=ŚV_7.17cd_7.20ab'>ŚV_7.17cd_7.20ab</a>)</small></h3>	<p class='l'>na caikajñānajananaṃ bhinnais taiḥ kramavarttibhiḥ //</p>
<h3 id='7.18ab'>7.18ab <small></small></h3>	<p class='l'>na cāvayavaśo bodhād aikyaṃ vākyatadarthayoḥ /</p>
<h3 id='7.18cd'>7.18cd <small></small></h3>	<p class='l'>na cāvayavabuddhīnāṃ bhrāntitvaṃ bādhakād ṛte //</p>
<h3 id='7.19ab'>7.19ab <small></small></h3>	<p class='l'>ekanirbhāgatābuddher asatyāḥ satyatā katham /</p>
<h3 id='7.19cd'>7.19cd <small></small></h3>	<p class='l'>anurāgavyavacchedau buddhīnāṃ na ca siddhyataḥ //</p>
<h3 id='7.20ab'>7.20ab <small></small></h3>	<p class='l'>kṣaṇikatvād ato 'rthatvaṃ neṣṭaṃ saṃsargabhedayoḥ /</p>
<h3 id='7.20cd'>7.20cd <small>(<a href='docExplore?doc_id=ŚV_7.20cd_7.23ab'>ŚV_7.20cd_7.23ab</a>)</small></h3>	<p class='l'>yadi dhriyata gobuddhiḥ śuklabuddhijanikṣaṇe //</p>
<h3 id='7.21ab'>7.21ab <small></small></h3>	<p class='l'>tato 'nyābhyo nivartteta saṃsṛjyeta tathānayā /</p>
<h3 id='7.21cd'>7.21cd <small></small></h3>	<p class='l'>saṃsargo na ca buddhīnāṃ saṃyogāder asambhavāt //</p>
<h3 id='7.22ab'>7.22ab <small></small></h3>	<p class='l'>ekātmavṛttitā tulyā ghaṭahastyādidhīṣv api /</p>
<h3 id='7.22cd'>7.22cd <small></small></h3>	<p class='l'>tathā nirantarotpattiḥ, nākāṅkṣā vātra śabdavat //</p>
<h3 id='7.23ab'>7.23ab <small></small></h3>	<p class='l'>kṣaṇikā 'yugapadbhāve kā buddhiḥ kām apekṣate /</p>
<h3 id='7.23cd'>7.23cd <small>(<a href='docExplore?doc_id=ŚV_7.23cd_7.26ab'>ŚV_7.23cd_7.26ab</a>)</small></h3>	<p class='l'>ata eva viśiṣṭā dhīs tābhir naikopajanyate //</p>
<h3 id='7.24ab'>7.24ab <small></small></h3>	<p class='l'>yataḥ kalpyeta sarvāsāṃ saṃsargas tadapekṣayā /</p>
<h3 id='7.24cd'>7.24cd <small></small></h3>	<p class='l'>na ca saṃsargavicchedanirbhāso 'ntaḥ prakalpitaḥ //</p>
<h3 id='7.25ab'>7.25ab <small></small></h3>	<p class='l'>bāhyābhāso 'rtharūpeṇa pramāṇaṃ svapnavad bhavet /</p>
<h3 id='7.25cd'>7.25cd <small></small></h3>	<p class='l'>na ca kālatrayopetabāhyārthāsambhave sati //</p>
<h3 id='7.26ab'>7.26ab <small></small></h3>	<p class='l'>pravartetāpi vijñānaṃ na cāsmin bāhyasambhavaḥ /</p>
<h3 id='7.26cd'>7.26cd <small>(<a href='docExplore?doc_id=ŚV_7.26cd_7.29ab'>ŚV_7.26cd_7.29ab</a>)</small></h3>	<p class='l'>anutpanne 'pi tenāsminn utpannaparikalpanā //</p>
<h3 id='7.27ab'>7.27ab <small></small></h3>	<p class='l'>arthasaṃsargadṛṣṭyā vā saṃsargo 'tra prakalpyate /</p>
<h3 id='7.27cd'>7.27cd <small></small></h3>	<p class='l'>buddhyor na tāvad evaṃ syād viśeṣaṇaviśeṣyatā //</p>
<h3 id='7.28ab'>7.28ab <small></small></h3>	<p class='l'>tathaiva śabdatadbuddhyor viśeṣotpattyasambhavāt /</p>
<h3 id='7.28cd'>7.28cd <small></small></h3>	<p class='l'>tāvān eva hi gośabdaḥ śuklaśabde 'pi kīrtite //</p>
<h3 id='7.29ab'>7.29ab <small></small></h3>	<p class='l'>pūrvasattve 'pi tāvattā tasyaivaṃ taddhiyor api /</p>
<h3 id='7.29cd'>7.29cd <small>(<a href='docExplore?doc_id=ŚV_7.29cd_7.32ab'>ŚV_7.29cd_7.32ab</a>)</small></h3>	<p class='l'>viśeṣaṇaviśeṣyatvaṃ na syāc chuklatvagotvayoḥ //</p>
<h3 id='7.30ab'>7.30ab <small></small></h3>	<p class='l'>na tayor anurāgo hi nā'vacchedaḥ parasparam /</p>
<h3 id='7.30cd'>7.30cd <small></small></h3>	<p class='l'>gotvena na hi śuklatvaṃ gotvaṃ vā tena rajyate //</p>
<h3 id='7.31ab'>7.31ab <small></small></h3>	<p class='l'>anyonyātmany asadbhāvād vyaktyaṅgatvād dvayor api /</p>
<h3 id='7.31cd'>7.31cd <small></small></h3>	<p class='l'>vyaktiś ced anurajyeta tābhyāṃ tatrāpi śabdayoḥ //</p>
<h3 id='7.32ab'>7.32ab <small></small></h3>	<p class='l'>na parasparasambandhaḥ syād atadgocarau hi tau /</p>
<h3 id='7.32cd'>7.32cd <small>(<a href='docExplore?doc_id=ŚV_7.32cd_7.35ab'>ŚV_7.32cd_7.35ab</a>)</small></h3>	<p class='l'>śabdair anucyamāne hi saty apy ekāśraye 'rthataḥ //</p>
<h3 id='7.33ab'>7.33ab <small></small></h3>	<p class='l'>śabdānāṃ naiva sambandhaḥ pṛthivīsthagavāśvavat /</p>
<h3 id='7.33cd'>7.33cd <small></small></h3>	<p class='l'>ekārthasamavāye 'pi rūpāder naiva saṅgatiḥ //</p>
<h3 id='7.34ab'>7.34ab <small></small></h3>	<p class='l'>na caikavyaktivṛttitve pramāṇaṃ gotvaśuklayoḥ /</p>
<h3 id='7.34cd'>7.34cd <small></small></h3>	<p class='l'>sambandhād etayos tatra syād ekavyaktikalpanā //</p>
<h3 id='7.35ab'>7.35ab <small></small></h3>	<p class='l'>tadekatvāc ca sambandha evam anyonyasaṃśrayam /</p>
<h3 id='7.35cd'>7.35cd <small>(<a href='docExplore?doc_id=ŚV_7.35cd_7.38ab'>ŚV_7.35cd_7.38ab</a>)</small></h3>	<p class='l'>na cātra padam asty anyad yenaikavyaktidhīr bhavet //</p>
<h3 id='7.36ab'>7.36ab <small></small></h3>	<p class='l'>na cā'syāḥ padavācyatvaṃ, vācyate 'pi na caikatā /</p>
<h3 id='7.36cd'>7.36cd <small></small></h3>	<p class='l'>gamyamānasya caikatvāt sambandho yadi kalpyate //</p>
<h3 id='7.37ab'>7.37ab <small></small></h3>	<p class='l'>pārthivatvādyabhedena kiṃ na syād ghaṭavṛkṣayoḥ /</p>
<h3 id='7.37cd'>7.37cd <small></small></h3>	<p class='l'>śuklaśrutyā na gotvādiḥ kṛṣṇādibhyo nivarttyate //</p>
<h3 id='7.38ab'>7.38ab <small></small></h3>	<p class='l'>svabhāvato 'vabodhaś ca tadvaśān nā'pasarpati /</p>
<h3 id='7.38cd'>7.38cd <small>(<a href='docExplore?doc_id=ŚV_7.38cd_7.41cd'>ŚV_7.38cd_7.41cd</a>)</small></h3>	<p class='l'>kṛṣṇādyapohanaṃ vācyaṃ śuklaśabdasya yady api //</p>
<h3 id='7.39ab'>7.39ab <small></small></h3>	<p class='l'>tathāpi gogatatve 'sya pramāṇaṃ naiva sannidhiḥ /</p>
<h3 id='7.39cd'>7.39cd <small></small></h3>	<p class='l'>tadviṣaya eveti yāvacchabdena nocyate //</p>
<h3 id='7.40ab'>7.40ab <small></small></h3>	<p class='l'>tāvat sarvam aśābdaṃ syāt svātantryeṇā'dhyavasyataḥ /</p>
<h3 id='7.40cd'>7.40cd <small></small></h3>	<p class='l'>sannidher anumīyeta tādṛśaṃ vacanaṃ yadi //</p>
<h3 id='7.41ab'>7.41ab <small></small></h3>	<p class='l'>punaḥ saṇṇidhyadhīnaiva tasyaitadviṣayā'rthatā /</p>
<h3 id='7.41cd'>7.41cd <small></small></h3>	<p class='l'>tatrāpi śabdakḷptiś ced anavasthā bhaved iyam //</p>
<h3 id='7.42ab'>7.42ab <small>(<a href='docExplore?doc_id=ŚV_7.42ab_7.44cd'>ŚV_7.42ab_7.44cd</a>)</small></h3>	<p class='l'>ṣaṭpramāṇā'tiriktatvāt tasmāt sannidhyanāśrayaḥ /</p>
<h3 id='7.42cd'>7.42cd <small></small></h3>	<p class='l'>sambandhakāraṇaṃ nāpi ṣaṣṭhī gavyupalabhyate //</p>
<h3 id='7.43ab'>7.43ab <small></small></h3>	<p class='l'>satyām api tu sambandhaḥ śrautas tāvan nirākṛtaḥ /</p>
<h3 id='7.43cd'>7.43cd <small></small></h3>	<p class='l'>gamyamānasya cārthasya naiva dṛṣṭaṃ viśeṣaṇam //</p>
<h3 id='7.44ab'>7.44ab <small></small></h3>	<p class='l'>śabdāntarair vibhaktyā vā dhūmo 'yaṃ jvalatītivat /</p>
<h3 id='7.44cd'>7.44cd <small></small></h3>	<p class='l'>saṃsarge cāpi bhede vā vākyārthe parikalpite //</p>
<h3 id='7.45ab'>7.45ab <small>(<a href='docExplore?doc_id=ŚV_7.45ab_7.47cd'>ŚV_7.45ab_7.47cd</a>)</small></h3>	<p class='l'>tasya yāvat padārthatvān naikavākyatvasambhavaḥ /</p>
<h3 id='7.45cd'>7.45cd <small></small></h3>	<p class='l'>padārthavyatirekaś ca nāsti saṃsargabhedayoḥ //</p>
<h3 id='7.46ab'>7.46ab <small></small></h3>	<p class='l'>na ca vastvantarā''rambhaḥ padārthais tadanugrahāt /</p>
<h3 id='7.46cd'>7.46cd <small></small></h3>	<p class='l'>na hi jātiguṇaiḥ kiṃ cit kāryamāraśyate bahiḥ //</p>
<h3 id='7.47ab'>7.47ab <small></small></h3>	<p class='l'>tadabhāve 'vabodhaś ca jāto 'pi svapnavanmṛṣā /</p>
<h3 id='7.47cd'>7.47cd <small></small></h3>	<p class='l'>satām eva viśeṣāṇāṃ saṃnidher yo 'pi manyate //</p>
<h3 id='7.48ab'>7.48ab <small>(<a href='docExplore?doc_id=ŚV_7.48ab_7.50cd'>ŚV_7.48ab_7.50cd</a>)</small></h3>	<p class='l'>vākyārthatvam abhivyaktau tasyāpi tadanekatā /</p>
<h3 id='7.48cd'>7.48cd <small></small></h3>	<p class='l'>prāksattve ca kutas teṣāṃ pramāṇaṃ pratyayair vinā //</p>
<h3 id='7.49ab'>7.49ab <small></small></h3>	<p class='l'>na caiṣāṃ vastusattvaṃ ca tatpade 'stitvakāraṇaṃ /</p>
<h3 id='7.49cd'>7.49cd <small></small></h3>	<p class='l'>evam ādyā'ntyasarveṣāṃ pṛthaksaṃghātakalpane //</p>
<h3 id='7.50ab'>7.50ab <small></small></h3>	<p class='l'>anyonyā'nugrahā'bhāvāt padānāṃ nāsti vākyatā /</p>
<h3 id='7.50cd'>7.50cd <small></small></h3>	<p class='l'>ādyaṃ yadi padaṃ sarvaiḥ saṃskriyeta viśeṣataḥ //</p>
<h3 id='7.51ab'>7.51ab <small>(<a href='docExplore?doc_id=ŚV_7.51ab_7.53cd'>ŚV_7.51ab_7.53cd</a>)</small></h3>	<p class='l'>tatas tad eva vākyaṃ syād anyaś ca dyotako gaṇaḥ /</p>
<h3 id='7.51cd'>7.51cd <small></small></h3>	<p class='l'>evam antyeṣu sarveṣu pṛthagbhūteṣv avasthitam //</p>
<h3 id='7.52ab'>7.52ab <small></small></h3>	<p class='l'>svatantreṣu hi vākyatvaṃ kathacinnopalakṣitam /</p>
<h3 id='7.52cd'>7.52cd <small></small></h3>	<p class='l'>sphoṭajātiniṣedhaś ca syāt padasphoṭajātivat //</p>
<h3 id='7.53ab'>7.53ab <small></small></h3>	<p class='l'>vāryaḥ padakramo vākyaṃ yathā varṇakramaḥ padam /</p>
<h3 id='7.53cd'>7.53cd <small></small></h3>	<p class='l'>buddhyā na copasaṃhartuḥ kramo niṣkṛṣya śakyate //</p>
<h3 id='7.54ab'>7.54ab <small>(<a href='docExplore?doc_id=ŚV_7.54ab_7.56cd'>ŚV_7.54ab_7.56cd</a>)</small></h3>	<p class='l'>padāny eva hi tadvanti vartante śrotrabuddhivat /</p>
<h3 id='7.54cd'>7.54cd <small></small></h3>	<p class='l'>tāvatsv eva padeṣv anyaḥ kramo 'nyaś ca pratīyate //</p>
<h3 id='7.55ab'>7.55ab <small></small></h3>	<p class='l'>tatra yāvat kramaṃ bhedo vākyārthasya prasajyate /</p>
<h3 id='7.55cd'>7.55cd <small></small></h3>	<p class='l'>padāntarasya pārārthyādākhyātaṃ yo 'pi manyate //</p>
<h3 id='7.56ab'>7.56ab <small></small></h3>	<p class='l'>vākyaṃ prādhānyayogena vākyārthaṃ cāpi bhāvanām /</p>
<h3 id='7.56cd'>7.56cd <small></small></h3>	<p class='l'>tatrāpi na bahirvastu kriyākārakasaṅgatiḥ //</p>
<h3 id='7.57ab'>7.57ab <small>(<a href='docExplore?doc_id=ŚV_7.57ab_7.60ab'>ŚV_7.57ab_7.60ab</a>)</small></h3>	<p class='l'>na kārakāṇām anyonyaṃ na kriyāṇāṃ pratīyate /</p>
<h3 id='7.57cd'>7.57cd <small></small></h3>	<p class='l'>ukhāyāmodanaṃ kāṣṭhair devadattaḥ paced iti //</p>
<h3 id='7.58ab'>7.58ab <small></small></h3>	<p class='l'>dravyāṇāṃ tāvad etasmin na sambandhaḥ parasparam /</p>
<h3 id='7.58cd'>7.58cd <small></small></h3>	<p class='l'>atyantabhedaniṣpannaṣaṣṭhyabhāvānapekṣaṇaiḥ //</p>
<h3 id='7.59ab'>7.59ab <small></small></h3>	<p class='l'>tṛtīyādyapahāreṇa sannidher api bādhanāt /</p>
<h3 id='7.59cd'>7.59cd <small></small></h3>	<p class='l'>kāṣṭhādīnāṃ ca sambandhaḥ kriyayā na svarūpataḥ //</p>
<h3 id='7.60ab'>7.60ab <small></small></h3>	<p class='l'>ārdrādidharmakaiḥ pākas taiḥ kṛto na hi dṛśyate /</p>
<h3 id='7.60cd'>7.60cd <small>(<a href='docExplore?doc_id=ŚV_7.60cd_7.63ab'>ŚV_7.60cd_7.63ab</a>)</small></h3>	<p class='l'>śaktiḥ kāraṇam iṣṭhā ced, amūrtā sāpi niṣkriyā //</p>
<h3 id='7.61ab'>7.61ab <small></small></h3>	<p class='l'>śaktair api ca taiḥ pākas tiṣṭhadbhir naiva sādhyate /</p>
<h3 id='7.61cd'>7.61cd <small></small></h3>	<p class='l'>jvalanādimukhenātha teṣāṃ pākena saṅgatiḥ //</p>
<h3 id='7.62ab'>7.62ab <small></small></h3>	<p class='l'>tathāpi karmaṇā kramaṃ na sādhyam iti durbham /</p>
<h3 id='7.62cd'>7.62cd <small></small></h3>	<p class='l'>bhinnārthasamavetatvān na ca sambandhasambhavaḥ //</p>
<h3 id='7.63ab'>7.63ab <small></small></h3>	<p class='l'>na cānyakārakotpādye kārakaṃ kārakāntaram /</p>
<h3 id='7.63cd'>7.63cd <small>(<a href='docExplore?doc_id=ŚV_7.63cd_7.66cd'>ŚV_7.63cd_7.66cd</a>)</small></h3>	<p class='l'>jvalanādīni kurvanti na ca syuḥ pākasādhanam //</p>
<h3 id='7.64ab'>7.64ab <small></small></h3>	<p class='l'>apākasādhanānāṃ ca kutas tenaikavācyatā /</p>
<h3 id='7.64cd'>7.64cd <small></small></h3>	<p class='l'>jvalanādigatā pāke śaktiś ced upacaryate //</p>
<h3 id='7.65ab'>7.65ab <small></small></h3>	<p class='l'>kartṛtvāt tatra kāṣṭhādeḥ karaṇatvādi ca durlabham /</p>
<h3 id='7.65cd'>7.65cd <small></small></h3>	<p class='l'>mukhyaṃ kārakavaicitryam alabdhaṃ jvalanādiṣu //</p>
<h3 id='7.66ab'>7.66ab <small></small></h3>	<p class='l'>kathaṃ tu pākavelāyām upacāreṇa labhyate /</p>
<h3 id='7.66cd'>7.66cd <small></small></h3>	<p class='l'>svavyāpāre ca kāṣṭhādeḥ karaṇatvādyasambhavaḥ //</p>
<h3 id='7.67ab'>7.67ab <small>(<a href='docExplore?doc_id=ŚV_7.67ab_7.70ab'>ŚV_7.67ab_7.70ab</a>)</small></h3>	<p class='l'>viklidyanti jvalantīti bibhratīti ca darśanāt /</p>
<h3 id='7.67cd'>7.67cd <small></small></h3>	<p class='l'>na caiṣāṃ pākavelāyāṃ vyāpārāntaram iṣyate //</p>
<h3 id='7.68ab'>7.68ab <small></small></h3>	<p class='l'>ekaprayogavat, tena kartṛtaiva prasajyate /</p>
<h3 id='7.68cd'>7.68cd <small></small></h3>	<p class='l'>pacinā cānupātteṣu jvalanādiṣv asaṅgatiḥ //</p>
<h3 id='7.69ab'>7.69ab <small></small></h3>	<p class='l'>na hi sadbhāvamātreṇa tāni sambandhakāraṇam /</p>
<h3 id='7.69cd'>7.69cd <small></small></h3>	<p class='l'>na ca śabdāntarair eṣām upādānamataḥ paciḥ //</p>
<h3 id='7.70ab'>7.70ab <small></small></h3>	<p class='l'>devadattakriyāvācī na syāt kāṣṭhādisaṅgataḥ /</p>
<h3 id='7.70cd'>7.70cd <small>(<a href='docExplore?doc_id=ŚV_7.70cd_7.73cd'>ŚV_7.70cd_7.73cd</a>)</small></h3>	<p class='l'>sarvavyāpāravācī cet pacir iṣṭas tathā sati //</p>
<h3 id='7.71ab'>7.71ab <small></small></h3>	<p class='l'>kartṛtvam eva kāṣṭāder āpannaṃ devadattavat /</p>
<h3 id='7.71cd'>7.71cd <small></small></h3>	<p class='l'>dhātunoktakriye nityaṃ kārake kartṛteṣyate //</p>
<h3 id='7.72ab'>7.72ab <small></small></h3>	<p class='l'>sarveṣāṃ bhāvanāsāmye na hy anyat kartṛlakṣaṇam /</p>
<h3 id='7.72cd'>7.72cd <small></small></h3>	<p class='l'>kāṣṭhādīni pacantīti vivakṣā yā ca dṛśyate //</p>
<h3 id='7.73ab'>7.73ab <small></small></h3>	<p class='l'>sāpi naivopapadyeta yady anyat kartṛlakṣaṇam /</p>
<h3 id='7.73cd'>7.73cd <small></small></h3>	<p class='l'>ekadhātugṛhītānāṃ na cāsty aṅgapradhānatā //</p>
<h3 id='7.74ab'>7.74ab <small>(<a href='docExplore?doc_id=ŚV_7.74ab_7.76cd'>ŚV_7.74ab_7.76cd</a>)</small></h3>	<p class='l'>na kārakaṃ tataḥ karttā prādhānyābhihitakriyam /</p>
<h3 id='7.74cd'>7.74cd <small></small></h3>	<p class='l'>ataḥ samapradhānānām abhidhā sadasattvayoḥ //</p>
<h3 id='7.75ab'>7.75ab <small></small></h3>	<p class='l'>kva cit kārakavaicitryaṃ kva cid aikyaṃ na yujyate /</p>
<h3 id='7.75cd'>7.75cd <small></small></h3>	<p class='l'>pratyayenāpi naivātra jvalanādiparigrahaḥ //</p>
<h3 id='7.76ab'>7.76ab <small></small></h3>	<p class='l'>kartṛmātraṃ tv asau brūyād atha vā tadgatā kriyām /</p>
<h3 id='7.76cd'>7.76cd <small></small></h3>	<p class='l'>tasmān na pacatīty atra kāṣṭhāder asti saṅgatiḥ //</p>
<h3 id='7.77ab'>7.77ab <small>(<a href='docExplore?doc_id=ŚV_7.77ab_7.79cd'>ŚV_7.77ab_7.79cd</a>)</small></h3>	<p class='l'>sarvatra na ca dhātvarthaḥ pratyayārthena yujyate /</p>
<h3 id='7.77cd'>7.77cd <small></small></h3>	<p class='l'>bhāvanā pratyayārtho hi dhātvarthānāṃ ca tāṃ prati //</p>
<h3 id='7.78ab'>7.78ab <small></small></h3>	<p class='l'>sādhyasādhanayogyānām upādānaṃ ca dhātubhiḥ /</p>
<h3 id='7.78cd'>7.78cd <small></small></h3>	<p class='l'>sādhyatvaṃ pākam ity evaṃ pākenaiva ca sādhanam //</p>
<h3 id='7.79ab'>7.79ab <small></small></h3>	<p class='l'>pac ity etena rūpeṇa naiko 'py aṃśaḥ pratīyate /</p>
<h3 id='7.79cd'>7.79cd <small></small></h3>	<p class='l'>vidhibhāvanayoś caikapratyayagrāhyatākṛtaḥ //</p>
<h3 id='7.80ab'>7.80ab <small>(<a href='docExplore?doc_id=ŚV_7.80ab_7.82cd'>ŚV_7.80ab_7.82cd</a>)</small></h3>	<p class='l'>dhātvarthāt prathamaṃ tāvat sambandho 'dhyavasīyate /</p>
<h3 id='7.80cd'>7.80cd <small></small></h3>	<p class='l'>vidhāv avasite tatra kevale bhāvanātmani //</p>
<h3 id='7.81ab'>7.81ab <small></small></h3>	<p class='l'>paścāt sambadhyamāno 'pi na dhātvartho vidhīyate /</p>
<h3 id='7.81cd'>7.81cd <small></small></h3>	<p class='l'>vidhyahīnapravṛtteś ca na sa kāryaḥ śruto 'pi san //</p>
<h3 id='7.82ab'>7.82ab <small></small></h3>	<p class='l'>evaṃ kārakavidhyantavidhānasyāpy asambhavaḥ /</p>
<h3 id='7.82cd'>7.82cd <small></small></h3>	<p class='l'>vidhyantatvaṃ prayājāder niṣedhavyam asaṅgatam //</p>
<h3 id='7.83ab'>7.83ab <small>(<a href='docExplore?doc_id=ŚV_7.83ab_7.85cd'>ŚV_7.83ab_7.85cd</a>)</small></h3>	<p class='l'>asambaddhatvam eteṣāṃ vācyaṃ śuklagavādivat /</p>
<h3 id='7.83cd'>7.83cd <small></small></h3>	<p class='l'>tatrārthalakṣaṇā kā cit sambhaved api saṅgatiḥ //</p>
<h3 id='7.84ab'>7.84ab <small></small></h3>	<p class='l'>vākyair eva tv asambaddhaiḥ sambandho na prakalpyate /</p>
<h3 id='7.84cd'>7.84cd <small></small></h3>	<p class='l'>ato 'nyonyāśrayatvaṃ syād ekamūlāprasiddhitaḥ //</p>
<h3 id='7.85ab'>7.85ab <small></small></h3>	<p class='l'>evam aṃśatrayāsattvāj jāto nirviṣayo vidhiḥ /</p>
<h3 id='7.85cd'>7.85cd <small></small></h3>	<p class='l'>dhātvarthakārakāṇāṃ tu sākṣān naivaiṣa sidhyati //</p>
<h3 id='7.86ab'>7.86ab <small>(<a href='docExplore?doc_id=ŚV_7.86ab_7.89ab'>ŚV_7.86ab_7.89ab</a>)</small></h3>	<p class='l'>vidher bhāvanayā rodhāt kartus teṣv apravartanāt /</p>
<h3 id='7.86cd'>7.86cd <small></small></h3>	<p class='l'>kriyākārakasambandhamūlatvāt sarvasaṅgatiḥ //</p>
<h3 id='7.87ab'>7.87ab <small></small></h3>	<p class='l'>niṣedhyā tanniṣedhena svasvāmipitṛbandhuṣu /</p>
<h3 id='7.87cd'>7.87cd <small></small></h3>	<p class='l'>upasarganipātānāṃ kena cin na ca saṅgatiḥ //</p>
<h3 id='7.88ab'>7.88ab <small></small></h3>	<p class='l'>parasparaṃ tv asiddhaiva svātantryeṇa ca nāmabhiḥ /</p>
<h3 id='7.88cd'>7.88cd <small></small></h3>	<p class='l'>kriyāviśeṣaṇatvāc ca vinā naivopasargatā //</p>
<h3 id='7.89ab'>7.89ab <small></small></h3>	<p class='l'>vākyārtho 'sattvabhūtatvād etair na ca viśiṣyate /</p>
<h3 id='7.89cd'>7.89cd <small>(<a href='docExplore?doc_id=ŚV_7.89cd_7.92cd'>ŚV_7.89cd_7.92cd</a>)</small></h3>	<p class='l'>kriyādvārā'tha kalpyeta sāpi nākārakātmanaḥ //</p>
<h3 id='7.90ab'>7.90ab <small></small></h3>	<p class='l'>asattvabhūm arthaṃ ca nādhyavasyati kārakam /</p>
<h3 id='7.90cd'>7.90cd <small></small></h3>	<p class='l'>viśeṣaṇatvam apy eṣāṃ naivārthānanurañjanāt //</p>
<h3 id='7.91ab'>7.91ab <small></small></h3>	<p class='l'>ānarthakyānyavācitvaviparotaprasādhanāt /</p>
<h3 id='7.91cd'>7.91cd <small></small></h3>	<p class='l'>pralambate 'yam ityādau teṣāṃ kaś cid arthakaḥ //</p>
<h3 id='7.92ab'>7.92ab <small></small></h3>	<p class='l'>prāsādādiṣu cānyo 'rtho viparītaḥ pratiṣṭhate /</p>
<h3 id='7.92cd'>7.92cd <small></small></h3>	<p class='l'>yena svārthāvirodhena viśeṣa upajanyate //</p>
<h3 id='7.93ab'>7.93ab <small>(<a href='docExplore?doc_id=ŚV_7.93ab_7.96ab'>ŚV_7.93ab_7.96ab</a>)</small></h3>	<p class='l'>viśeṣaṇaṃ tadeveṣṭaṃ na tu yat svārthanāśakam /</p>
<h3 id='7.93cd'>7.93cd <small></small></h3>	<p class='l'>ābhimukhyordhvagatyādiviśeṣo yo 'vagamyate //</p>
<h3 id='7.94ab'>7.94ab <small></small></h3>	<p class='l'>tasyāpi kartṛdharmatvān na dhātvarthāṅgateṣyate /</p>
<h3 id='7.94cd'>7.94cd <small></small></h3>	<p class='l'>kartrā ca saha sambandho nopasargasya vidyate //</p>
<h3 id='7.95ab'>7.95ab <small></small></h3>	<p class='l'>aṃśatrayātiriktatvān nāpi bhāvanayā saha /</p>
<h3 id='7.95cd'>7.95cd <small></small></h3>	<p class='l'>pratiṣedhavikalpādeḥ sambandhaś ca virudhyate //</p>
<h3 id='7.96ab'>7.96ab <small></small></h3>	<p class='l'>anyarūpaparicchedād vāhyavastvarthavādinām /</p>
<h3 id='7.96cd'>7.96cd <small>(<a href='docExplore?doc_id=ŚV_7.96cd_7.99cd'>ŚV_7.96cd_7.99cd</a>)</small></h3>	<p class='l'>svaśruteḥ prathamaṃ vastu sadbhāvena nirūpitam //</p>
<h3 id='7.97ab'>7.97ab <small></small></h3>	<p class='l'>kathaṃ nañādibhiḥ paścād abhāvam upanīyate /</p>
<h3 id='7.97cd'>7.97cd <small></small></h3>	<p class='l'>virodhaś ca tayoḥ śrutyor asti nāstīti śabdavat //</p>
<h3 id='7.98ab'>7.98ab <small></small></h3>	<p class='l'>vikalpe punarekasya śabdasyaiṣā virodhitā /</p>
<h3 id='7.98cd'>7.98cd <small></small></h3>	<p class='l'>gavādivac ca naiteṣāṃ svatantrārthāvadhāraṇam //</p>
<h3 id='7.99ab'>7.99ab <small></small></h3>	<p class='l'>yena tatpūrvakaṃ santaṃ vākyārthaṃ yāyurātmanā /</p>
<h3 id='7.99cd'>7.99cd <small></small></h3>	<p class='l'>samudāye 'py asiddhatvāt yena vakṣyaty ahetutām //</p>
<h3 id='7.100ab'>7.100ab <small>(<a href='docExplore?doc_id=ŚV_7.100ab_7.103ab'>ŚV_7.100ab_7.103ab</a>)</small></h3>	<p class='l'>gamyate cet yato 'vocat pratyekāśaktisiddhaye /</p>
<h3 id='7.100cd'>7.100cd <small></small></h3>	<p class='l'>asambandhāt padārthānām iti pūrvoktayā diśā //</p>
<h3 id='7.101ab'>7.101ab <small></small></h3>	<p class='l'>sann apy ajñāyamānatvād asann ity abhidhīyate /</p>
<h3 id='7.101cd'>7.101cd <small></small></h3>	<p class='l'>aikaikaśye padārthānāṃ vākyārthe vyabhicāritā //</p>
<h3 id='7.102ab'>7.102ab <small></small></h3>	<p class='l'>prāgasiddheḥ samastānām asādhāraṇaduṣṭatā /</p>
<h3 id='7.102cd'>7.102cd <small></small></h3>	<p class='l'>padārthān eva vākyārthaṃ yaḥ sāmastyena manyate //</p>
<h3 id='7.103ab'>7.103ab <small></small></h3>	<p class='l'>gaur aśvaḥ puruṣo hastīty atrāpy asya prasajyate /</p>
<h3 id='7.103cd'>7.103cd <small>(<a href='docExplore?doc_id=ŚV_7.103cd_7.106ab'>ŚV_7.103cd_7.106ab</a>)</small></h3>	<p class='l'>vyastasya yo 'rthaḥ śabdasya na sāmastye jahāti tam //</p>
<h3 id='7.104ab'>7.104ab <small></small></h3>	<p class='l'>taṃ cojjhati na viśrambhaḥ padārthaṃ prati labhyate /</p>
<h3 id='7.104cd'>7.104cd <small></small></h3>	<p class='l'>tatra dvitrādisāmānyavijñānaṃ kevalaṃ bhavet //</p>
<h3 id='7.105ab'>7.105ab <small></small></h3>	<p class='l'>anekaśabdavijñānān na viśeṣāvadhāraṇam /</p>
<h3 id='7.105cd'>7.105cd <small></small></h3>	<p class='l'>padārthasaṅgate 'rthe ced vākyaṃ sākṣāt pravarttate //</p>
<h3 id='7.106ab'>7.106ab <small></small></h3>	<p class='l'>padārthasaṃvidas tatra na syād dṛṣṭopakāritā /</p>
<h3 id='7.106cd'>7.106cd <small>(<a href='docExplore?doc_id=ŚV_7.106cd_7.109ab'>ŚV_7.106cd_7.109ab</a>)</small></h3>	<p class='l'>tenājñātapadārtho 'pi budhyetaiva svabhāvataḥ //</p>
<h3 id='7.107ab'>7.107ab <small></small></h3>	<p class='l'>tān vānurudhyamānasya kāraṇaṃ syusta eva te /</p>
<h3 id='7.107cd'>7.107cd <small></small></h3>	<p class='l'>tatra coktam, ato nāsti vākyadhīmūlasambhavaḥ //</p>
<h3 id='7.108ab'>7.108ab <small></small></h3>	<p class='l'>tataś cārthād bhavel loke, vedārthas tv apramāṇakaḥ /</p>
<h3 id='7.108cd'>7.108cd <small></small></h3>	<p class='l'>samayāt puruṣāṇāṃ vā guṇavṛddhyādivanmataḥ //</p>
<h3 id='7.109ab'>7.109ab <small></small></h3>	<p class='l'>niṣkāraṇo 'pi sannartho yājñikaiḥ paribhāṣitaḥ /</p>
<h3 id='7.109cd'>7.109cd <small>(<a href='docExplore?doc_id=ŚV_7.109cd_7.112ab'>ŚV_7.109cd_7.112ab</a>)</small></h3>	<p class='l'>tatra coktaṃ kathāvat tu saṅghātāt pauruṣeyatā //</p>
<h3 id='7.110ab'>7.110ab <small></small></h3>	<p class='l'>na cāptaḥ puruṣo 'trāsti, tena vedāpramāṇatā /</p>
<h3 id='7.110cd'>7.110cd <small></small></h3>	<p class='l'>atrābhidhīyate, yady apy asti mūlāntaraṃ na naḥ //</p>
<h3 id='7.111ab'>7.111ab <small></small></h3>	<p class='l'>padārthānāṃ tu mūlatvaṃ dṛṣṭaṃ tadbhāvabhāvataḥ /</p>
<h3 id='7.111cd'>7.111cd <small></small></h3>	<p class='l'>satyaṃ na vācakaṃ vākyaṃ vākyārthasyopapadyate //</p>
<h3 id='7.112ab'>7.112ab <small></small></h3>	<p class='l'>anyathāpy upapannatvāc chaktis tatrāpramāṇikā /</p>
<h3 id='7.112cd'>7.112cd <small>(<a href='docExplore?doc_id=ŚV_7.112cd_7.115cd'>ŚV_7.112cd_7.115cd</a>)</small></h3>	<p class='l'>pada eva hi varṇānāṃ śaktiḥ kleśena kalpitā //</p>
<h3 id='7.113ab'>7.113ab <small></small></h3>	<p class='l'>tirobhāvād iha tv eṣāṃ bhavet kleśatareṇa sā /</p>
<h3 id='7.113cd'>7.113cd <small></small></h3>	<p class='l'>bahavaś cānusandheyā varṇāś ciratirohitāḥ //</p>
<h3 id='7.114ab'>7.114ab <small></small></h3>	<p class='l'>padārtheṣūpayuktānāṃ punarvyāpārakalpanā /</p>
<h3 id='7.114cd'>7.114cd <small></small></h3>	<p class='l'>padārthānāṃ ca sāmarthyaṃ gamyamānam apahnutam //</p>
<h3 id='7.115ab'>7.115ab <small></small></h3>	<p class='l'>ānantaryād dhi vākyārthas taddhetutvaṃ na muñcati /</p>
<h3 id='7.115cd'>7.115cd <small></small></h3>	<p class='l'>ekayaiva hi saṃskṛtyā kathaṃ kāryadvayaṃ bhavet //</p>
<h3 id='7.116ab'>7.116ab <small>(<a href='docExplore?doc_id=ŚV_7.116ab_7.118cd'>ŚV_7.116ab_7.118cd</a>)</small></h3>	<p class='l'>na caiṣāṃ pūrvasaṃskārād anyo 'stīti pratīyate /</p>
<h3 id='7.116cd'>7.116cd <small></small></h3>	<p class='l'>na cānyavarṇavelāyāṃ teṣv ālocanasambhavaḥ //</p>
<h3 id='7.117ab'>7.117ab <small></small></h3>	<p class='l'>padatadvācyasambandhabuddhivyavadhibādhanāt /</p>
<h3 id='7.117cd'>7.117cd <small></small></h3>	<p class='l'>pratyakṣasmṛtirūpāto na teṣv ekāsti vākyadhīḥ //</p>
<h3 id='7.118ab'>7.118ab <small></small></h3>	<p class='l'>tasmāc ca vākyanirbhāsā vākyaṃ sā dhīr na kalpate /</p>
<h3 id='7.118cd'>7.118cd <small></small></h3>	<p class='l'>vākyam ity anayā buddhyā na cātmāṃśaḥ pratīyate //</p>
<h3 id='7.119ab'>7.119ab <small>(<a href='docExplore?doc_id=ŚV_7.119ab_7.122ab'>ŚV_7.119ab_7.122ab</a>)</small></h3>	<p class='l'>na ca vākyārthabuddhyedaṃ śūnyavāde nirūpitam /</p>
<h3 id='7.119cd'>7.119cd <small></small></h3>	<p class='l'>vākyavākyārthyor aikye bāhyābhyantaravādinām //</p>
<h3 id='7.120ab'>7.120ab <small></small></h3>	<p class='l'>vicchinnabhāgabuddhīnāṃ mṛṣātvaṃ niṣpramāṇakam /</p>
<h3 id='7.120cd'>7.120cd <small></small></h3>	<p class='l'>kalpyamāne 'pi naivaṃ ca vastubuddhir nivarttate //</p>
<h3 id='7.121ab'>7.121ab <small></small></h3>	<p class='l'>teṣv eva ca padārtheṣu prakḷptastokaśaktiṣu /</p>
<h3 id='7.121cd'>7.121cd <small></small></h3>	<p class='l'>āvāpodvāparacanābhedād vākyeṣv anantā //</p>
<h3 id='7.122ab'>7.122ab <small></small></h3>	<p class='l'>stokaśaktyupapanne 'rthe bahuśaktyapramāṇatā /</p>
<h3 id='7.122cd'>7.122cd <small>(<a href='docExplore?doc_id=ŚV_7.122cd_7.125ab'>ŚV_7.122cd_7.125ab</a>)</small></h3>	<p class='l'>vākyatacchaktyanantatve nārthāpattis tato bhavet //</p>
<h3 id='7.123ab'>7.123ab <small></small></h3>	<p class='l'>na cāvayavabuddhīnāṃ sādṛśyād bhrāntikalpanā /</p>
<h3 id='7.123cd'>7.123cd <small></small></h3>	<p class='l'>na prasiddhāḥ pṛthagbhūtā mukhyā hy avayavāḥ kva cit //</p>
<h3 id='7.124ab'>7.124ab <small></small></h3>	<p class='l'>nāvayavyantare yasmāt sarvavākyeṣv abhāgatā /</p>
<h3 id='7.124cd'>7.124cd <small></small></h3>	<p class='l'>satām avayavānāṃ hi syād vā sadṛśatā na vā //</p>
<h3 id='7.125ab'>7.125ab <small></small></h3>	<p class='l'>sādṛśyaṃ narasiṃhādau yuktaṃ jātyantare sati /</p>
<h3 id='7.125cd'>7.125cd <small>(<a href='docExplore?doc_id=ŚV_7.125cd_7.128cd'>ŚV_7.125cd_7.128cd</a>)</small></h3>	<p class='l'>tatra hy avayavāḥ siddhāḥ prāksaṃyogavibhāginaḥ //</p>
<h3 id='7.126ab'>7.126ab <small></small></h3>	<p class='l'>pāṇyādayo hi vicchinnā dṛśyante nṛśarīrataḥ /</p>
<h3 id='7.126cd'>7.126cd <small></small></h3>	<p class='l'>deheṣu ca pṛthagbuddhis teṣu sarveṣu jāyate //</p>
<h3 id='7.127ab'>7.127ab <small></small></h3>	<p class='l'>tatra tatsadṛśatvād vā tatsāmānyena vaikatā /</p>
<h3 id='7.127cd'>7.127cd <small></small></h3>	<p class='l'>hastādiṣūpapanneti pratyabhijñānasambhavaḥ //</p>
<h3 id='7.128ab'>7.128ab <small></small></h3>	<p class='l'>tadvad atrāpi sādṛśyaṃ yadi nāmāvadhāryate /</p>
<h3 id='7.128cd'>7.128cd <small></small></h3>	<p class='l'>siddhe 'vayavasatyatve mṛṣā nirbhāgakalpanā //</p>
<h3 id='7.129ab'>7.129ab <small>(<a href='docExplore?doc_id=ŚV_7.129ab_7.132ab'>ŚV_7.129ab_7.132ab</a>)</small></h3>	<p class='l'>asatā yat tu sādṛśyam asataḥ parikalpyate /</p>
<h3 id='7.129cd'>7.129cd <small></small></h3>	<p class='l'>dhruvaṃ śaśaviṣāṇena kharaśṛṅgasya tad bhavet //</p>
<h3 id='7.130ab'>7.130ab <small></small></h3>	<p class='l'>athāsattvena sādṛśyam atrāpy astīti manyate /</p>
<h3 id='7.130cd'>7.130cd <small></small></h3>	<p class='l'>sarvatraivaṃ samānatvāt kaś cin nāsadṛśo bhavet //</p>
<h3 id='7.131ab'>7.131ab <small></small></h3>	<p class='l'>bhāgaś citre 'pi dṛṣṇādir dṛṣṭa eva sadṛktayā /</p>
<h3 id='7.131cd'>7.131cd <small></small></h3>	<p class='l'>ekadeśaś ca madye 'pi samyaktiktaraseṣu ca //</p>
<h3 id='7.132ab'>7.132ab <small></small></h3>	<p class='l'>citrabuddhes tu naivāsti pratītir bhāgaśo mama /</p>
<h3 id='7.132cd'>7.132cd <small>(<a href='docExplore?doc_id=ŚV_7.132cd_7.135cd'>ŚV_7.132cd_7.135cd</a>)</small></h3>	<p class='l'>ākārābhāvataḥ, artho 'tra citraḥ sāvayavaḥ sa ca //</p>
<h3 id='7.133ab'>7.133ab <small></small></h3>	<p class='l'>tasmān na padavarṇānām asattvāt sadṛśī gatiḥ /</p>
<h3 id='7.133cd'>7.133cd <small></small></h3>	<p class='l'>vākyasyāpi na sādṛśyaṃ tatrāvayavavarjanāt //</p>
<h3 id='7.134ab'>7.134ab <small></small></h3>	<p class='l'>syād varṇapadaniṣkṛṣṭir na ca vākyasadṛktayā /</p>
<h3 id='7.134cd'>7.134cd <small></small></h3>	<p class='l'>tena na syād apoddhāras teṣām ālambanād ṛte //</p>
<h3 id='7.135ab'>7.135ab <small></small></h3>	<p class='l'>na ca vyañjakabhedo 'pi padavarṇādṛte 'sti te /</p>
<h3 id='7.135cd'>7.135cd <small></small></h3>	<p class='l'>sūkṣmatvād, aṇukalpānāṃ dhvanīnāṃ parikalpanāt //</p>
<h3 id='7.136ab'>7.136ab <small>(<a href='docExplore?doc_id=ŚV_7.136ab_7.138cd'>ŚV_7.136ab_7.138cd</a>)</small></h3>	<p class='l'>na ca kāryāntarārambhas tais tādṛgupapadyate /</p>
<h3 id='7.136cd'>7.136cd <small></small></h3>	<p class='l'>tenāṇumātraśabdāṃśagṛhītiḥ kevalā bhavet //</p>
<h3 id='7.137ab'>7.137ab <small></small></h3>	<p class='l'>sator api ca nādānāṃ pṛthaktvakramavattvayoḥ /</p>
<h3 id='7.137cd'>7.137cd <small></small></h3>	<p class='l'>vyaṅgyābhāvena naivaiṣām abhivyaktiḥ prasidhyati //</p>
<h3 id='7.138ab'>7.138ab <small></small></h3>	<p class='l'>kṛtsnasya yaugapadyena bhaved vāvagatir na vā /</p>
<h3 id='7.138cd'>7.138cd <small></small></h3>	<p class='l'>naiva prāksakalād vākyād grāhyaṃ kiñ cit tavāsti hi //</p>
<h3 id='7.139ab'>7.139ab <small>(<a href='docExplore?doc_id=ŚV_7.139ab_7.141cd'>ŚV_7.139ab_7.141cd</a>)</small></h3>	<p class='l'>tad eva sakalaṃ vākyaṃ nyūnam anyadapekṣya ca /</p>
<h3 id='7.139cd'>7.139cd <small></small></h3>	<p class='l'>tadviruddham, na cābhinne nyūnasākalyakalpanā //</p>
<h3 id='7.140ab'>7.140ab <small></small></h3>	<p class='l'>pṛthakprasiddhasadbhāvaṃ tripadaṃ ca catuṣpade /</p>
<h3 id='7.140cd'>7.140cd <small></small></h3>	<p class='l'>nāstīti yadi kalpyeta vṛkṣo na syāt tadā vane //</p>
<h3 id='7.141ab'>7.141ab <small></small></h3>	<p class='l'>pṛthakprasiddhyamithyātvāt syād vākyāntaratā yadi /</p>
<h3 id='7.141cd'>7.141cd <small></small></h3>	<p class='l'>vākyāc chabdāntaratvaṃ syāt tathaiva padavarṇayoḥ //</p>
<h3 id='7.142ab'>7.142ab <small>(<a href='docExplore?doc_id=ŚV_7.142ab_7.144cd'>ŚV_7.142ab_7.144cd</a>)</small></h3>	<p class='l'>tasmād yathā mahāvākye laghūnām anirākriyā /</p>
<h3 id='7.142cd'>7.142cd <small></small></h3>	<p class='l'>tathaiva padavarṇānāṃ nāsattvaṃ vākyabuddhiṣu //</p>
<h3 id='7.143ab'>7.143ab <small></small></h3>	<p class='l'>kevalasyāprayogāc cet, mahadarthe laghor api /</p>
<h3 id='7.143cd'>7.143cd <small></small></h3>	<p class='l'>alpārthe tatprayuktaṃ cet svārthe tadvat padāni naḥ //</p>
<h3 id='7.144ab'>7.144ab <small></small></h3>	<p class='l'>yady api vyavahāraṅgaṃ na pūrṇaṃ padavarṇayoḥ /</p>
<h3 id='7.144cd'>7.144cd <small></small></h3>	<p class='l'>tathāpy asty eva sadbhāvas tanmātre prayuyukṣite //</p>
<h3 id='7.145ab'>7.145ab <small>(<a href='docExplore?doc_id=ŚV_7.145ab_7.147cd'>ŚV_7.145ab_7.147cd</a>)</small></h3>	<p class='l'>padārthamātram eveṣṭaṃ viśeṣe 'vagate kva cit /</p>
<h3 id='7.145cd'>7.145cd <small></small></h3>	<p class='l'>padaṃ prayuñjate ke cid varṇaṃ vārthasamanvitam //</p>
<h3 id='7.146ab'>7.146ab <small></small></h3>	<p class='l'>granthādhyayanavelāyāṃ svarūpeṇāvadhāraṇam /</p>
<h3 id='7.146cd'>7.146cd <small></small></h3>	<p class='l'>pradhānaṃ padavarṇānāṃ vicchinnānām upāśritam //</p>
<h3 id='7.147ab'>7.147ab <small></small></h3>	<p class='l'>tadā prasiddhasattvānāṃ cottaratrāsti sādhanam /</p>
<h3 id='7.147cd'>7.147cd <small></small></h3>	<p class='l'>na hi vākyārthabuddhyaiṣāṃ rūpaṃ kiñ cid viruddhyate //</p>
<h3 id='7.148ab'>7.148ab <small>(<a href='docExplore?doc_id=ŚV_7.148ab_7.151ab'>ŚV_7.148ab_7.151ab</a>)</small></h3>	<p class='l'>yady apy eṣāṃ na sāmarthyaṃ kevalānāṃ tadudgame /</p>
<h3 id='7.148cd'>7.148cd <small></small></h3>	<p class='l'>aviruddhas tu sadbhāvaḥ kāryāśaktarathāṅgavat //</p>
<h3 id='7.149ab'>7.149ab <small></small></h3>	<p class='l'>kevalasyāprayogitvaṃ tenānaikāntikīkṛtam /</p>
<h3 id='7.149cd'>7.149cd <small></small></h3>	<p class='l'>kāryād ṛte 'pi dṛṣṭir yā, sā śabde 'py upapāditā //</p>
<h3 id='7.150ab'>7.150ab <small></small></h3>	<p class='l'>sadbhāve padavarṇānāṃ bhedo yaḥ paramāṇuvat /</p>
<h3 id='7.150cd'>7.150cd <small></small></h3>	<p class='l'>sarvābhāvas tataś ceti seyaṃ bālabibhīṣikā //</p>
<h3 id='7.151ab'>7.151ab <small></small></h3>	<p class='l'>yathā tantvādayaḥ siddhāḥ paramāṇuṣu satsv api /</p>
<h3 id='7.151cd'>7.151cd <small>(<a href='docExplore?doc_id=ŚV_7.151cd_7.154cd'>ŚV_7.151cd_7.154cd</a>)</small></h3>	<p class='l'>tathā satsv api bhāgeṣu na varṇādi virotsyate //</p>
<h3 id='7.152ab'>7.152ab <small></small></h3>	<p class='l'>kiñ cit sāvayavaṃ dṛṣṭvā na ca sarvaṃ prasajyate /</p>
<h3 id='7.152cd'>7.152cd <small></small></h3>	<p class='l'>ghaṭasāvayavatve 'pi na bhāgaḥ paramāṇuṣu //</p>
<h3 id='7.153ab'>7.153ab <small></small></h3>	<p class='l'>tad atra padavarṇānāṃ  bhedaṃ pratyakṣasādhitam /</p>
<h3 id='7.153cd'>7.153cd <small></small></h3>	<p class='l'>varṇāṃśānupapattyā kaḥ śaknuyādapabādhitum //</p>
<h3 id='7.154ab'>7.154ab <small></small></h3>	<p class='l'>asattve ye ca dṛṣṭāntāḥ prakṛtipratyayādayaḥ /</p>
<h3 id='7.154cd'>7.154cd <small></small></h3>	<p class='l'>asiddhās te, yato loke tatsadbhāvaḥ pratīyate //</p>
<h3 id='7.155ab'>7.155ab <small>(<a href='docExplore?doc_id=ŚV_7.155ab_7.157cd'>ŚV_7.155ab_7.157cd</a>)</small></h3>	<p class='l'>naiva hi prakriyāmātraṃ śāstrataḥ parikalpyate /</p>
<h3 id='7.155cd'>7.155cd <small></small></h3>	<p class='l'>pratyakṣaṃ hy eva tadrūpaṃ vācyam apy anyavācyavat //</p>
<h3 id='7.156ab'>7.156ab <small></small></h3>	<p class='l'>krameṇa hi pratīyete prakṛtipratyayau pade /</p>
<h3 id='7.156cd'>7.156cd <small></small></h3>	<p class='l'>tadāgame tadartho 'pi svasaṃvedyaḥ krameṇa naḥ //</p>
<h3 id='7.157ab'>7.157ab <small></small></h3>	<p class='l'>anvayavyatirekābhyām apy artho gamyate tayoḥ /</p>
<h3 id='7.157cd'>7.157cd <small></small></h3>	<p class='l'>amādyupajanāpāye vṛkṣārtho hy anugamyate //</p>
<h3 id='7.158ab'>7.158ab <small>(<a href='docExplore?doc_id=ŚV_7.158ab_7.160cd'>ŚV_7.158ab_7.160cd</a>)</small></h3>	<p class='l'>vṛkṣaṃ vṛkṣeṇa cety atra vṛkṣatvaṃ tāvad eva hi /</p>
<h3 id='7.158cd'>7.158cd <small></small></h3>	<p class='l'>karmatvaṃ hīyate pūrvaṃ karaṇatvaṃ ca jāyate //</p>
<h3 id='7.159ab'>7.159ab <small></small></h3>	<p class='l'>tathā vṛkṣaṃ ghaṭaṃ ceti karmatvam anugamyate /</p>
<h3 id='7.159cd'>7.159cd <small></small></h3>	<p class='l'>vṛkṣatvaṃ hīyate 'nyā ca ghaṭadhīrupajāyate //</p>
<h3 id='7.160ab'>7.160ab <small></small></h3>	<p class='l'>tatra yo 'nveti yaṃ śabdam arthas tasya bhaved asau /</p>
<h3 id='7.160cd'>7.160cd <small></small></h3>	<p class='l'>anyathānupapattyā hi śaktis tatrāvatiṣṭhate //</p>
<h3 id='7.161ab'>7.161ab <small>(<a href='docExplore?doc_id=ŚV_7.161ab_7.163cd'>ŚV_7.161ab_7.163cd</a>)</small></h3>	<p class='l'>yat kūpayūpasūpādau samāne 'py upabandhane /</p>
<h3 id='7.161cd'>7.161cd <small></small></h3>	<p class='l'>nāsty arthānugamaḥ kaś cit tan na śabdo 'parādhyati //</p>
<h3 id='7.162ab'>7.162ab <small></small></h3>	<p class='l'>nānvayavyatirekābhyām apūrvārthāvadhāraṇam /</p>
<h3 id='7.162cd'>7.162cd <small></small></h3>	<p class='l'>saṃsṛṣṭe 'vagate 'rthe hi tābhyāṃ śaktir niyamyate //</p>
<h3 id='7.163ab'>7.163ab <small></small></h3>	<p class='l'>tenānekātmakāc chabdād anekārthāvabodhane /</p>
<h3 id='7.163cd'>7.163cd <small></small></h3>	<p class='l'>siddhe yadāgame yo 'rthaḥ sa tasyaivāvadhāryate //</p>
<h3 id='7.164ab'>7.164ab <small>(<a href='docExplore?doc_id=ŚV_7.164ab_7.167ab'>ŚV_7.164ab_7.167ab</a>)</small></h3>	<p class='l'>evaṃ pipīlikāpaṅkte reṇucakrānvaye sati /</p>
<h3 id='7.164cd'>7.164cd <small></small></h3>	<p class='l'>gajāśvopajanāpāye 'py atādarthyam aśaktitaḥ //</p>
<h3 id='7.165ab'>7.165ab <small></small></h3>	<p class='l'>asty eva ca gajāśveṣu sāmānyaṃ reṇukāraṇam /</p>
<h3 id='7.165cd'>7.165cd <small></small></h3>	<p class='l'>dṛḍhaprāṇiviśeṣatvaṃ samastavyastalakṣitam //</p>
<h3 id='7.166ab'>7.166ab <small></small></h3>	<p class='l'>dṛṣṭā pipīlikāpaṅktiḥ kevalā reṇuvarjitā /</p>
<h3 id='7.166cd'>7.166cd <small></small></h3>	<p class='l'>hastyādyanvayinī tena na hetutvaṃ prapadyate //</p>
<h3 id='7.167ab'>7.167ab <small></small></h3>	<p class='l'>prakṛtipratyayādīnāṃ kevalāviniyogataḥ /</p>
<h3 id='7.167cd'>7.167cd <small>(<a href='docExplore?doc_id=ŚV_7.167cd_7.170cd'>ŚV_7.167cd_7.170cd</a>)</small></h3>	<p class='l'>yathaivārthā na dṛśyante tathā cānartham apy adaḥ //</p>
<h3 id='7.168ab'>7.168ab <small></small></h3>	<p class='l'>nāmākhyātādisākalyavaikalyānugame sati /</p>
<h3 id='7.168cd'>7.168cd <small></small></h3>	<p class='l'>tadarthāsambhavo dṛṣṭaḥ padavākyāntarāśrayaḥ //</p>
<h3 id='7.169ab'>7.169ab <small></small></h3>	<p class='l'>viprāśvaḥ pacate yātaṃ rājahastinyagāditi /</p>
<h3 id='7.169cd'>7.169cd <small></small></h3>	<p class='l'>tathānyarūpam anyādṛk rājñā dadhy atra gām iti //</p>
<h3 id='7.170ab'>7.170ab <small></small></h3>	<p class='l'>vipraśabdau kva cid dṛṣṭānupasargārthavācinau /</p>
<h3 id='7.170cd'>7.170cd <small></small></h3>	<p class='l'>samudāyas tathānyatra brāhmaṇatvāvabodhakaḥ //</p>
<h3 id='7.171ab'>7.171ab <small>(<a href='docExplore?doc_id=ŚV_7.171ab_7.173cd'>ŚV_7.171ab_7.173cd</a>)</small></h3>	<p class='l'>aśva ity api nāmedam ākhyātaṃ luṅi cedṛśam /</p>
<h3 id='7.171cd'>7.171cd <small></small></h3>	<p class='l'>ākhyātaṃ pacateśabdaḥ paca te iti vā dvayam //</p>
<h3 id='7.172ab'>7.172ab <small></small></h3>	<p class='l'>strīdvitvaṃ puṃbahutvaṃ vā te ṣaṣṭhyartha caturthyatha /</p>
<h3 id='7.172cd'>7.172cd <small></small></h3>	<p class='l'>pacate iti sarvaṃ vā caturthyantaṃ śatuḥ padam //</p>
<h3 id='7.173ab'>7.173ab <small></small></h3>	<p class='l'>yātaṃ loṇmadhyamadvitvamayātaṃ laṅi vā bhvet /</p>
<h3 id='7.173cd'>7.173cd <small></small></h3>	<p class='l'>kartṛniṣṭhādvitīyāntaṃ prathamāntaṃ napuṃsakam //</p>
<h3 id='7.174ab'>7.174ab <small>(<a href='docExplore?doc_id=ŚV_7.174ab_7.177ab'>ŚV_7.174ab_7.177ab</a>)</small></h3>	<p class='l'>rājahastī samāso vā rājaloṇmadhyamo 'pi vā /</p>
<h3 id='7.174cd'>7.174cd <small></small></h3>	<p class='l'>hastinītyatha saptamyāmatha strīpratyayāntaram //</p>
<h3 id='7.175ab'>7.175ab <small></small></h3>	<p class='l'>agāditi luṅantaṃ syādago vā pañcamīparaḥ /</p>
<h3 id='7.175cd'>7.175cd <small></small></h3>	<p class='l'>tānattītyatha vāpy evaṃ kvibanto 'yaṃ samāsabhāk //</p>
<h3 id='7.176ab'>7.176ab <small></small></h3>	<p class='l'>evamarthavikalpena bhede 'rtho nāvatiṣṭhate /</p>
<h3 id='7.176cd'>7.176cd <small></small></h3>	<p class='l'>nirbhāge vācake vākye samastādasti nirṇyaḥ //</p>
<h3 id='7.177ab'>7.177ab <small></small></h3>	<p class='l'>tasmān na yo yam anveti sarvadā tena so 'rthavān /</p>
<h3 id='7.177cd'>7.177cd <small>(<a href='docExplore?doc_id=ŚV_7.177cd_7.180ab'>ŚV_7.177cd_7.180ab</a>)</small></h3>	<p class='l'>anarthakatvavijñānāt tadrūpe 'pi padāntare //</p>
<h3 id='7.178ab'>7.178ab <small></small></h3>	<p class='l'>tathā rājārthavān dṛṣṭo rājñety atra ca nāsty asau /</p>
<h3 id='7.178cd'>7.178cd <small></small></h3>	<p class='l'>dadhi gaur iti nāpīmau vidmo dadhy atra gāmiti //</p>
<h3 id='7.179ab'>7.179ab <small></small></h3>	<p class='l'>anyasmiñ jñātasambandhe niṣiddho 'nyaś ca vācakaḥ /</p>
<h3 id='7.179cd'>7.179cd <small></small></h3>	<p class='l'>na ca sarvavikārāṇām ānantyāt saṅgatīkṣaṇam //</p>
<h3 id='7.180ab'>7.180ab <small></small></h3>	<p class='l'>tasmād anarthakair eva vinā jātiguṇānvayāt /</p>
<h3 id='7.180cd'>7.180cd <small>(<a href='docExplore?doc_id=ŚV_7.180cd_7.183ab'>ŚV_7.180cd_7.183ab</a>)</small></h3>	<p class='l'>prakṛtipratyayādyantapadabhāgavivarjitaiḥ //</p>
<h3 id='7.181ab'>7.181ab <small></small></h3>	<p class='l'>vākyair eva viśiṣṭho 'rthaḥ svatantraiḥ pratipādyate /</p>
<h3 id='7.181cd'>7.181cd <small></small></h3>	<p class='l'>bhāgaśaḥ kathitopāyair aśvakarṇājakarṇavat //</p>
<h3 id='7.182ab'>7.182ab <small></small></h3>	<p class='l'>atra brūmaḥ padātmā na sarveṣv eteṣu bhidyate /</p>
<h3 id='7.182cd'>7.182cd <small></small></h3>	<p class='l'>kena cid dhaddharmabhedena jarā rājetivat kramāt //</p>
<h3 id='7.183ab'>7.183ab <small></small></h3>	<p class='l'>padāvadhāraṇopāyān bahūnicchanti sūrayaḥ /</p>
<h3 id='7.183cd'>7.183cd <small>(<a href='docExplore?doc_id=ŚV_7.183cd_7.186cd'>ŚV_7.183cd_7.186cd</a>)</small></h3>	<p class='l'>kramanyūnātiriktatvasvaravākyasmṛtiśrutīḥ //</p>
<h3 id='7.184ab'>7.184ab <small></small></h3>	<p class='l'>śeṣān arthān paricchidya svarūpair vākyagocarān /</p>
<h3 id='7.184cd'>7.184cd <small></small></h3>	<p class='l'>tatsambandhānurūpārthavācitvenānyanirṇayaḥ //</p>
<h3 id='7.185ab'>7.185ab <small></small></h3>	<p class='l'>tatrāvadhṛtanāmārthair ākhyātāpekṣaṇena tat /</p>
<h3 id='7.185cd'>7.185cd <small></small></h3>	<p class='l'>ākhyāte sati nāmatvaṃ bhaved ubhayasambhave //</p>
<h3 id='7.186ab'>7.186ab <small></small></h3>	<p class='l'>yathā ca puruṣākāre samāne 'py avagamyate /</p>
<h3 id='7.186cd'>7.186cd <small></small></h3>	<p class='l'>smaraṇād brāhmaṇatvādi prakṛtipratyayānvayāt //</p>
<h3 id='7.187ab'>7.187ab <small>(<a href='docExplore?doc_id=ŚV_7.187ab_7.190ab'>ŚV_7.187ab_7.190ab</a>)</small></h3>	<p class='l'>tathānvākhyānabhedena prakṛtipratyayādibhiḥ /</p>
<h3 id='7.187cd'>7.187cd <small></small></h3>	<p class='l'>nāmākhyātavyavasthānaṃ smaraṇenopalakṣyate //</p>
<h3 id='7.188ab'>7.188ab <small></small></h3>	<p class='l'>aprāptasmṛtyupāyānāṃ viveko 'yaṃ na jāyate /</p>
<h3 id='7.188cd'>7.188cd <small></small></h3>	<p class='l'>ajñāte pitṛsaṃbandhe tulyo 'sau brāhmaṇādiṣu //</p>
<h3 id='7.189ab'>7.189ab <small></small></h3>	<p class='l'>tathā śrutyaiva sandigdhaṃ kiñ cin nirṇīyate padam /</p>
<h3 id='7.189cd'>7.189cd <small></small></h3>	<p class='l'>sāmānādhikaraṇyena prasiddhākhyātanāmabhiḥ //</p>
<h3 id='7.190ab'>7.190ab <small></small></h3>	<p class='l'>nanv ayaṃ na vibhāgaḥ syāt padajātimanicchataḥ /</p>
<h3 id='7.190cd'>7.190cd <small>(<a href='docExplore?doc_id=ŚV_7.190cd_7.193cd'>ŚV_7.190cd_7.193cd</a>)</small></h3>	<p class='l'>nāmākhyātamatigrāhyāḥ kathaṃ varṇāsta eva te //</p>
<h3 id='7.191ab'>7.191ab <small></small></h3>	<p class='l'>kena vā neṣyate jātiḥ padajātacatuṣṭaye /</p>
<h3 id='7.191cd'>7.191cd <small></small></h3>	<p class='l'>suptiṅkṛttaddhitāḥ santi tathā dhātvādijātayaḥ //</p>
<h3 id='7.192ab'>7.192ab <small></small></h3>	<p class='l'>padaikye 'py aviruddheyam atyantānatirekiṇī /</p>
<h3 id='7.192cd'>7.192cd <small></small></h3>	<p class='l'>varṇā eveti cagranthe niṣiddhātyantabhinnatā //</p>
<h3 id='7.193ab'>7.193ab <small></small></h3>	<p class='l'>bhramaṇatvādivac cāsau vyajyate kramavarttibhiḥ /</p>
<h3 id='7.193cd'>7.193cd <small></small></h3>	<p class='l'>antyavarṇe 'tha vā vyaktiḥ pūrvasaṃskṛtyapekṣiṇi //</p>
<h3 id='7.194ab'>7.194ab <small>(<a href='docExplore?doc_id=ŚV_7.194ab_7.196cd'>ŚV_7.194ab_7.196cd</a>)</small></h3>	<p class='l'>yad vā yenaiva dharmeṇa vyaṅktuṃ jātyantaraṃ kṣamāḥ /</p>
<h3 id='7.194cd'>7.194cd <small></small></h3>	<p class='l'>varṇāḥ svarūpasāmye 'pi tenākhyātādibuddhiṣu //</p>
<h3 id='7.195ab'>7.195ab <small></small></h3>	<p class='l'>vanapaṅktyādivac caiṣu samudāyeṣv asatsv api /</p>
<h3 id='7.195cd'>7.195cd <small></small></h3>	<p class='l'>bhinnākhyātādisāmānyavyavahāro bhaviṣyati //</p>
<h3 id='7.196ab'>7.196ab <small></small></h3>	<p class='l'>dhātupratyayatadvācyasāmānyānām iyaṃ gatiḥ /</p>
<h3 id='7.196cd'>7.196cd <small></small></h3>	<p class='l'>taddhitākhyātakṛdrūpaṃ nityaṃ hi smaryate janaiḥ //</p>
<h3 id='7.197ab'>7.197ab <small>(<a href='docExplore?doc_id=ŚV_7.197ab_7.200ab'>ŚV_7.197ab_7.200ab</a>)</small></h3>	<p class='l'>na cānvākhyānamātreṇa kalpitaṃ tacchabādivat /</p>
<h3 id='7.197cd'>7.197cd <small></small></h3>	<p class='l'>prayujyate hi yadrūpaṃ tadupāye na tiṣṭhati //</p>
<h3 id='7.198ab'>7.198ab <small></small></h3>	<p class='l'>avadhyagrahaṇaṃ yat tu prakṛtipratyayau prati /</p>
<h3 id='7.198cd'>7.198cd <small></small></h3>	<p class='l'>anvākhyānavisaṃvādād ity etac ca na duṣyati //</p>
<h3 id='7.199ab'>7.199ab <small></small></h3>	<p class='l'>tatra hy āptanaroktīnāṃ prāmāṇyam upapadyate /</p>
<h3 id='7.199cd'>7.199cd <small></small></h3>	<p class='l'>yad vā tulyabalatvena vikalpena matāntaram //</p>
<h3 id='7.200ab'>7.200ab <small></small></h3>	<p class='l'>prakṛtiḥ pratyayāṃśo vā kaś cit tāvan na bhidyate /</p>
<h3 id='7.200cd'>7.200cd <small>(<a href='docExplore?doc_id=ŚV_7.200cd_7.203ab'>ŚV_7.200cd_7.203ab</a>)</small></h3>	<p class='l'>śiṣṭe vikaraṇādau tu yatheṣṭāṅgāṅgikalpanā //</p>
<h3 id='7.201ab'>7.201ab <small></small></h3>	<p class='l'>dhūmādāv api vahnyaṃśo kaś cid aṃśo 'numāpakaḥ /</p>
<h3 id='7.201cd'>7.201cd <small></small></h3>	<p class='l'>anyaḥ sādhāraṇo yadvat tadvad atra bhaviṣyati //</p>
<h3 id='7.202ab'>7.202ab <small></small></h3>	<p class='l'>yathā ca nityarūpatvān na tatrāṃśāntaroddhṛtiḥ /</p>
<h3 id='7.202cd'>7.202cd <small></small></h3>	<p class='l'>tathātrāgamako 'py aṃśo nityatve na vyavasthitaḥ //</p>
<h3 id='7.203ab'>7.203ab <small></small></h3>	<p class='l'>yatra pratyayalopena prakṛtiḥ syāt kvibantabat /</p>
<h3 id='7.203cd'>7.203cd <small>(<a href='docExplore?doc_id=ŚV_7.203cd_7.206cd'>ŚV_7.203cd_7.206cd</a>)</small></h3>	<p class='l'>śuddhaḥ prakṛtilopena pratyayo vādhunādivat //</p>
<h3 id='7.204ab'>7.204ab <small></small></h3>	<p class='l'>tanmātrasya dviśaktitvaṃ tatra śabdasvabhāvataḥ /</p>
<h3 id='7.204cd'>7.204cd <small></small></h3>	<p class='l'>vākyārthe taddhitāntādipadasāmarthyabhedavat //</p>
<h3 id='7.205ab'>7.205ab <small></small></h3>	<p class='l'>ekadeśānumānena ke cid āhur dvayārthatām /</p>
<h3 id='7.205cd'>7.205cd <small></small></h3>	<p class='l'>apare 'rthaikadeśena bruvate 'nyārthalakṣaṇām //</p>
<h3 id='7.206ab'>7.206ab <small></small></h3>	<p class='l'>tattvayuktaṃ yato nāsti lakṣaṇārūpatā mateḥ /</p>
<h3 id='7.206cd'>7.206cd <small></small></h3>	<p class='l'>mukhyatvenaiva buddhir naḥ kvibantādiṣu jāyate //</p>
<h3 id='7.207ab'>7.207ab <small>(<a href='docExplore?doc_id=ŚV_7.207ab_7.210ab'>ŚV_7.207ab_7.210ab</a>)</small></h3>	<p class='l'>lakṣaṇādipravṛttiś ca na śāstreṇānugamyate /</p>
<h3 id='7.207cd'>7.207cd <small></small></h3>	<p class='l'>tatsaṅkare ca tenaiva vācyavācakanirṇayaḥ //</p>
<h3 id='7.208ab'>7.208ab <small></small></h3>	<p class='l'>na ca tena sahaitasya vijñātā sahavācitā /</p>
<h3 id='7.208cd'>7.208cd <small></small></h3>	<p class='l'>lokaprayuktaśabdārtho nopāyatvāc ca mucyate //</p>
<h3 id='7.209ab'>7.209ab <small></small></h3>	<p class='l'>ākhyātapratyayenāpi sahāsāv upalakṣitaḥ /</p>
<h3 id='7.209cd'>7.209cd <small></small></h3>	<p class='l'>kāmaṃ tadīyam apy arthaṃ gamayed anumānataḥ //</p>
<h3 id='7.210ab'>7.210ab <small></small></h3>	<p class='l'>tāvatyaṃśe na kalpyau ca prakṛtipratyayau punaḥ /</p>
<h3 id='7.210cd'>7.210cd <small>(<a href='docExplore?doc_id=ŚV_7.210cd_7.213cd'>ŚV_7.210cd_7.213cd</a>)</small></h3>	<p class='l'>sa evārthadviśaktitve varaṃ kleśaḥ samāśritaḥ //</p>
<h3 id='7.211ab'>7.211ab <small></small></h3>	<p class='l'>nirjñātaparimāṇasya smaraṇānugamād vinā /</p>
<h3 id='7.211cd'>7.211cd <small></small></h3>	<p class='l'>nānātvaṃ kalpayitvāsya kaḥ śaktiṃ kalpayiṣyati //</p>
<h3 id='7.212ab'>7.212ab <small></small></h3>	<p class='l'>dadhyatreti yadanyādṛkpadaṃ pūrvāvadhāritāt /</p>
<h3 id='7.212cd'>7.212cd <small></small></h3>	<p class='l'>ke cid āhus tad evedam ajānantaryadūṣitam //</p>
<h3 id='7.213ab'>7.213ab <small></small></h3>	<p class='l'>pratyabhijñāyate tad dhi sa cārthaḥ sampratīyate /</p>
<h3 id='7.213cd'>7.213cd <small></small></h3>	<p class='l'>ikāre tu yavijñānamakāraparasaṃhite //</p>
<h3 id='7.214ab'>7.214ab <small>(<a href='docExplore?doc_id=ŚV_7.214ab_7.216cd'>ŚV_7.214ab_7.216cd</a>)</small></h3>	<p class='l'>atha vātmīyasiddhāntād yakāratve 'sya saty api /</p>
<h3 id='7.214cd'>7.214cd <small></small></h3>	<p class='l'>dadhivācyārthaṃ sāmarthyaṃ lakṣaṇād avagamyate //</p>
<h3 id='7.215ab'>7.215ab <small></small></h3>	<p class='l'>tathā hy aśrutadadhyatro lakṣaṇānugamād vinā /</p>
<h3 id='7.215cd'>7.215cd <small></small></h3>	<p class='l'>vyutpannadadhiśabdo 'pi dadhyatreti na buddhyate //</p>
<h3 id='7.216ab'>7.216ab <small></small></h3>	<p class='l'>vikārānantyato yas tu sambandhajñaptyasambhavaḥ /</p>
<h3 id='7.216cd'>7.216cd <small></small></h3>	<p class='l'>lakṣaṇāt tadvidukter vā nātikleśo bhaviṣyati //</p>
<h3 id='7.217ab'>7.217ab <small>(<a href='docExplore?doc_id=ŚV_7.217ab_7.219cd'>ŚV_7.217ab_7.219cd</a>)</small></h3>	<p class='l'>kiyat padam iti jñānaṃ yat tu tatra na jāyate /</p>
<h3 id='7.217cd'>7.217cd <small></small></h3>	<p class='l'>svarāntaṃ vyañjanāntaṃ vā na cājñāte 'rthanirṇayaḥ //</p>
<h3 id='7.218ab'>7.218ab <small></small></h3>	<p class='l'>taducyate padacchede tadapabhraṃśatāṃ vrajet /</p>
<h3 id='7.218cd'>7.218cd <small></small></h3>	<p class='l'>saṃhitāviṣaye cāsya smaryate sādhuśabdatā //</p>
<h3 id='7.219ab'>7.219ab <small></small></h3>	<p class='l'>etasmiṃs tu pratīmo 'rtham agṛhītāvadhāv api /</p>
<h3 id='7.219cd'>7.219cd <small></small></h3>	<p class='l'>tena saty api vicchede pade bhedo 'rthabhedataḥ //</p>
<h3 id='7.220ab'>7.220ab <small>(<a href='docExplore?doc_id=ŚV_7.220ab_7.223ab'>ŚV_7.220ab_7.223ab</a>)</small></h3>	<p class='l'>jñāyate cāvadhis tatra vyañjanānto na tūcyate /</p>
<h3 id='7.220cd'>7.220cd <small></small></h3>	<p class='l'>dadhiśabdāvabodhyatvān nityaṃ nityasamāsavat //</p>
<h3 id='7.221ab'>7.221ab <small></small></h3>	<p class='l'>etena rājarājñādiśabdānāṃ dattam uttaram /</p>
<h3 id='7.221cd'>7.221cd <small></small></h3>	<p class='l'>kiñ cid aṃśasamānaṃ hi tadarthaṃ tatpadāntaram //</p>
<h3 id='7.222ab'>7.222ab <small></small></h3>	<p class='l'>yat tu brāhmaṇavastrādau brāhmaṇārtho na gamyate /</p>
<h3 id='7.222cd'>7.222cd <small></small></h3>	<p class='l'>avadhyantaratas tatra tatpadāntarajṛmbhitam //</p>
<h3 id='7.223ab'>7.223ab <small></small></h3>	<p class='l'>utsargasyāpavādena bādhaḥ kasya na sammataḥ /</p>
<h3 id='7.223cd'>7.223cd <small>(<a href='docExplore?doc_id=ŚV_7.223cd_7.226cd'>ŚV_7.223cd_7.226cd</a>)</small></h3>	<p class='l'>tad brāhmapadam utsṛṣṭaṃ bādhyate 'nyāvadhau pade //</p>
<h3 id='7.224ab'>7.224ab <small></small></h3>	<p class='l'>tattvenāvadhim utkṛṣya yady ucyeta padāntaram /</p>
<h3 id='7.224cd'>7.224cd <small></small></h3>	<p class='l'>kena svārtho 'sya vāryeta devadattādiśabdavat //</p>
<h3 id='7.225ab'>7.225ab <small></small></h3>	<p class='l'>evam evāśvakarṇādau samudāyaprasiddhitaḥ /</p>
<h3 id='7.225cd'>7.225cd <small></small></h3>	<p class='l'>vāryate 'vayavasyārtho vṛkṣādyarthāvadhāraṇāt //</p>
<h3 id='7.226ab'>7.226ab <small></small></h3>	<p class='l'>arthaprakaraṇādhīnabādhitasvārthayor api /</p>
<h3 id='7.226cd'>7.226cd <small></small></h3>	<p class='l'>samastavyastayor bhūyaḥ sa evārthaḥ pratīyate //</p>
<h3 id='7.227ab'>7.227ab <small>(<a href='docExplore?doc_id=ŚV_7.227ab_7.229cd'>ŚV_7.227ab_7.229cd</a>)</small></h3>	<p class='l'>gośuklādipadānāṃ tu samastavyastabhāvinām /</p>
<h3 id='7.227cd'>7.227cd <small></small></h3>	<p class='l'>svārthahānir na dṛṣṭeti kvānarthakyaṃ bhaviṣyati //</p>
<h3 id='7.228ab'>7.228ab <small></small></h3>	<p class='l'>padārthānugataś caiṣa vādyārtho gamyate sadā /</p>
<h3 id='7.228cd'>7.228cd <small></small></h3>	<p class='l'>na viśiṣṭārthatā tasmād vākyasvātantryasādhinī //</p>
<h3 id='7.229ab'>7.229ab <small></small></h3>	<p class='l'>na vimuñcanti sāmarthyaṃ vākyārtheṣu padāni naḥ /</p>
<h3 id='7.229cd'>7.229cd <small></small></h3>	<p class='l'>tanmātrāvasiteṣv eṣu padārthebhyaḥ sa gamyate //</p>
<h3 id='7.230ab'>7.230ab <small>(<a href='docExplore?doc_id=ŚV_7.230ab_7.232cd'>ŚV_7.230ab_7.232cd</a>)</small></h3>	<p class='l'>aśābde cāpi vākyārthai na padārtheṣv aśābdatā /</p>
<h3 id='7.230cd'>7.230cd <small></small></h3>	<p class='l'>vākyārthasyeva naiteṣāṃ nimittāntarasambhavaḥ //</p>
<h3 id='7.231ab'>7.231ab <small></small></h3>	<p class='l'>sambaddham eva caite 'rthaṃ gamayantyavinābhuvam /</p>
<h3 id='7.231cd'>7.231cd <small></small></h3>	<p class='l'>sāmānyaṃ svaviśeṣeṇa vinā na hy upapadyate //</p>
<h3 id='7.232ab'>7.232ab <small></small></h3>	<p class='l'>na cānumānam eṣā dhīs tanmātreṇa prasajyate /</p>
<h3 id='7.232cd'>7.232cd <small></small></h3>	<p class='l'>pratijñārthaikadeśatvāt padārthānāṃ hy aliṅgatā //</p>
<h3 id='7.233ab'>7.233ab <small>(<a href='docExplore?doc_id=ŚV_7.233ab_7.235cd'>ŚV_7.233ab_7.235cd</a>)</small></h3>	<p class='l'>padārthair anurakto 'sau vākyārthaḥ sampratīyate /</p>
<h3 id='7.233cd'>7.233cd <small></small></h3>	<p class='l'>nātmanā gamayantyenaṃ vinā, dhūmo 'gnimattvavat //</p>
<h3 id='7.234ab'>7.234ab <small></small></h3>	<p class='l'>pakṣadharmatvam eteṣāṃ vākyārthe na ca gamyate /</p>
<h3 id='7.234cd'>7.234cd <small></small></h3>	<p class='l'>na hi deśādivat pūrvaṃ niṣpannaḥ sa pratīyate //</p>
<h3 id='7.235ab'>7.235ab <small></small></h3>	<p class='l'>asattvabhūtamenaṃ hi pratipadyāmahe tataḥ /</p>
<h3 id='7.235cd'>7.235cd <small></small></h3>	<p class='l'>kriyākārakasaṃsargaviśiṣṭaḥ prāgasau kutaḥ //</p>
<h3 id='7.236ab'>7.236ab <small>(<a href='docExplore?doc_id=ŚV_7.236ab_7.238cd'>ŚV_7.236ab_7.238cd</a>)</small></h3>	<p class='l'>dharmiṇy anavabuddhe ca na taddharmāvadhāraṇam /</p>
<h3 id='7.236cd'>7.236cd <small></small></h3>	<p class='l'>na ca prāgbodhakaṃ kiñ cid vākyārthasyopapadyate //</p>
<h3 id='7.237ab'>7.237ab <small></small></h3>	<p class='l'>avabuddhe tu vākyārthe yadi taddharmatā bhavet /</p>
<h3 id='7.237cd'>7.237cd <small></small></h3>	<p class='l'>vijñāte 'rthe tataḥ kiṃ nu prameyam avaśiṣyate //</p>
<h3 id='7.238ab'>7.238ab <small></small></h3>	<p class='l'>anvayaś ca padārthānāṃ na vākyārthair apekṣyate /</p>
<h3 id='7.238cd'>7.238cd <small></small></h3>	<p class='l'>sarvasminn eva sujñāno bhūtabhāvitirohite //</p>
<h3 id='7.239ab'>7.239ab <small>(<a href='docExplore?doc_id=ŚV_7.239ab_7.241cd'>ŚV_7.239ab_7.241cd</a>)</small></h3>	<p class='l'>anyavākyārthasambandhajñānāc cānyo na gamyate /</p>
<h3 id='7.239cd'>7.239cd <small></small></h3>	<p class='l'>anyatvāc ca padārthānām, te cen nānyārthadhīr bhavet //</p>
<h3 id='7.240ab'>7.240ab <small></small></h3>	<p class='l'>sāmānyadṛṣṭakḷptau vā labhyate na viśeṣadhīḥ /</p>
<h3 id='7.240cd'>7.240cd <small></small></h3>	<p class='l'>vākyārthāvagatiḥ sarvā tv asādhāraṇagocarā //</p>
<h3 id='7.241ab'>7.241ab <small></small></h3>	<p class='l'>asambandhapratīteś ca prāmāṇyam upapāditam /</p>
<h3 id='7.241cd'>7.241cd <small></small></h3>	<p class='l'>sarvalokaprasiddhā ca pratipattir iha sphuṭā //</p>
<h3 id='7.242ab'>7.242ab <small>(<a href='docExplore?doc_id=ŚV_7.242ab_7.245ab'>ŚV_7.242ab_7.245ab</a>)</small></h3>	<p class='l'>yatra kva cana vijñātān padārthān pratipadya hi /</p>
<h3 id='7.242cd'>7.242cd <small></small></h3>	<p class='l'>dūradeśādivār tāsu nāptokte dhīr vihanyate //</p>
<h3 id='7.243ab'>7.243ab <small></small></h3>	<p class='l'>āptavādāvisaṃvādād atra ced anumānatā /</p>
<h3 id='7.243cd'>7.243cd <small></small></h3>	<p class='l'>nirṇayas tāvatā sidhyed buddhyutpattir na tatkṛtā //</p>
<h3 id='7.244ab'>7.244ab <small></small></h3>	<p class='l'>anyad eva hi satyatvam āptavādatvahetukam /</p>
<h3 id='7.244cd'>7.244cd <small></small></h3>	<p class='l'>vākyārthaś cānya eveti jñātaḥ pūrvataraṃ tataḥ //</p>
<h3 id='7.245ab'>7.245ab <small></small></h3>	<p class='l'>tatra ced āptavādena satyatvam anumīyate /</p>
<h3 id='7.245cd'>7.245cd <small>(<a href='docExplore?doc_id=ŚV_7.245cd_7.248cd'>ŚV_7.245cd_7.248cd</a>)</small></h3>	<p class='l'>vākyārthapratyayasyātra kathaṃ syād anumānatā //</p>
<h3 id='7.246ab'>7.246ab <small></small></h3>	<p class='l'>janma tulyaṃ hi buddhīnām āptānāptagirāṃ śrutau /</p>
<h3 id='7.246cd'>7.246cd <small></small></h3>	<p class='l'>janmādhikopayogī ca nānumāyās trilakṣaṇaḥ //</p>
<h3 id='7.247ab'>7.247ab <small></small></h3>	<p class='l'>śabdaprāmāṇyanirṇītyai padārthebhyo yatheṣyate /</p>
<h3 id='7.247cd'>7.247cd <small></small></h3>	<p class='l'>atyantādṛṣṭavākyārthapratipattis tathocyate //</p>
<h3 id='7.248ab'>7.248ab <small></small></h3>	<p class='l'>bhāvanāvacanas tāvat tāṃ smārayati lokavat /</p>
<h3 id='7.248cd'>7.248cd <small></small></h3>	<p class='l'>anvayavyatirekābhyāṃ pratyayārthas tu seṣyate //</p>
<h3 id='7.249ab'>7.249ab <small>(<a href='docExplore?doc_id=ŚV_7.249ab_7.251cd'>ŚV_7.249ab_7.251cd</a>)</small></h3>	<p class='l'>kaiś cit, anyais tu dhātvarthas tatsāmīpyopakārataḥ /</p>
<h3 id='7.249cd'>7.249cd <small></small></h3>	<p class='l'>aparaiḥ samudāyārthas tata eva hi gamyate //</p>
<h3 id='7.250ab'>7.250ab <small></small></h3>	<p class='l'>pākādau yan na dṛṣṭāsau bhavatyādau tathaiva ca /</p>
<h3 id='7.250cd'>7.250cd <small></small></h3>	<p class='l'>vivekaphalamandatvāt pacatyādau yatheṣṭatā //</p>
<h3 id='7.251ab'>7.251ab <small></small></h3>	<p class='l'>sā sādhyasādhanopāyasāmānyārthāvadhāraṇāt /</p>
<h3 id='7.251cd'>7.251cd <small></small></h3>	<p class='l'>anyalabhyaṃ viśeṣāṃśaṃ yaṃ kañ cid abhikāṅkṣati //</p>
<h3 id='7.252ab'>7.252ab <small>(<a href='docExplore?doc_id=ŚV_7.252ab_7.254cd'>ŚV_7.252ab_7.254cd</a>)</small></h3>	<p class='l'>kāmāvagatasādhyatvaḥ svargaḥ kāṅkṣati bhāvanām /</p>
<h3 id='7.252cd'>7.252cd <small></small></h3>	<p class='l'>tatra sannidhiyogyatvāt sambandhaḥ kalpyate tayoḥ //</p>
<h3 id='7.253ab'>7.253ab <small></small></h3>	<p class='l'>tataḥ sā kḷptasambandhā sādhanāṃśam apekṣate /</p>
<h3 id='7.253cd'>7.253cd <small></small></h3>	<p class='l'>dhātvarthāsādhanaṃ kiñ cin nānuṣṭhānaṃ hi siddhyati //</p>
<h3 id='7.254ab'>7.254ab <small></small></h3>	<p class='l'>dhātuvācyaś ca yāgādir atṛtīyāparo 'pi san /</p>
<h3 id='7.254cd'>7.254cd <small></small></h3>	<p class='l'>svabhāvād bhāvanāsaktaḥ sādhyaṃ kiñ cid apekṣate //</p>
<h3 id='7.255ab'>7.255ab <small>(<a href='docExplore?doc_id=ŚV_7.255ab_7.257cd'>ŚV_7.255ab_7.257cd</a>)</small></h3>	<p class='l'>pratyāsattinimitto 'yaṃ sambandhaḥ kalpyate 'nayoḥ /</p>
<h3 id='7.255cd'>7.255cd <small></small></h3>	<p class='l'>taṃ ca vispaṣṭam ākhyātuṃ yāgeneti prayujyate //</p>
<h3 id='7.256ab'>7.256ab <small></small></h3>	<p class='l'>yathaupagavaśabdārthaṃ tasyāpatyam itīdṛśāt /</p>
<h3 id='7.256cd'>7.256cd <small></small></h3>	<p class='l'>kathayanti na caitasmin ṣaṣṭhyantopagusamabhavaḥ //</p>
<h3 id='7.257ab'>7.257ab <small></small></h3>	<p class='l'>na kevalaṃ tṛtīyaiva karaṇatvaṃ niyacchati /</p>
<h3 id='7.257cd'>7.257cd <small></small></h3>	<p class='l'>pramāṇāntaragamye 'pi na kiñ cid viruṇaddhi sā //</p>
<h3 id='7.258ab'>7.258ab <small>(<a href='docExplore?doc_id=ŚV_7.258ab_7.261ab'>ŚV_7.258ab_7.261ab</a>)</small></h3>	<p class='l'>prajñātakaraṇatve vā dhātau saty api neṣyate /</p>
<h3 id='7.258cd'>7.258cd <small></small></h3>	<p class='l'>aprātipadikatvena tṛtīyā yāgaśabdavat //</p>
<h3 id='7.259ab'>7.259ab <small></small></h3>	<p class='l'>ato yā śabdasāmarthyalabhyā karaṇatā yajeḥ /</p>
<h3 id='7.259cd'>7.259cd <small></small></h3>	<p class='l'>kevalasyāprayogitvāt sā yāgeneti kathyate //</p>
<h3 id='7.260ab'>7.260ab <small></small></h3>	<p class='l'>tathotpannakathaṃbhāvā bhāvanopāyamātrake /</p>
<h3 id='7.260cd'>7.260cd <small></small></h3>	<p class='l'>upāyo 'pi ca kartavyamātrākāṅkṣī niyamyate //</p>
<h3 id='7.261ab'>7.261ab <small></small></h3>	<p class='l'>yogyatvasannidhānābhyām anyathānupapattitaḥ /</p>
<h3 id='7.261cd'>7.261cd <small>(<a href='docExplore?doc_id=ŚV_7.261cd_7.264ab'>ŚV_7.261cd_7.264ab</a>)</small></h3>	<p class='l'>sa ca svavākyalabhyo vā vākyāntaragato 'pi vā //</p>
<h3 id='7.262ab'>7.262ab <small></small></h3>	<p class='l'>prakṛtipratyayau yadvadapekṣete parasparam /</p>
<h3 id='7.262cd'>7.262cd <small></small></h3>	<p class='l'>padaṃ padāntaraṃ yadvad vākyaṃ vākyāntaraṃ tathā //</p>
<h3 id='7.263ab'>7.263ab <small></small></h3>	<p class='l'>karaṇaiḥ sādhyate kiñ cin nopāyarahitaiḥ phalam /</p>
<h3 id='7.263cd'>7.263cd <small></small></h3>	<p class='l'>prayājādividhānaṃ ca na ca syān niṣprayojanam //</p>
<h3 id='7.264ab'>7.264ab <small></small></h3>	<p class='l'>prayojanāntarāt tatra pratyāsatter apekṣitaḥ /</p>
<h3 id='7.264cd'>7.264cd <small>(<a href='docExplore?doc_id=ŚV_7.264cd_7.267cd'>ŚV_7.264cd_7.267cd</a>)</small></h3>	<p class='l'>phalavadbhāvanāṃśasthakaraṇānugraho varam //</p>
<h3 id='7.265ab'>7.265ab <small></small></h3>	<p class='l'>ekabhāvanayopāttās trayo 'py aṃśāḥ parasparam /</p>
<h3 id='7.265cd'>7.265cd <small></small></h3>	<p class='l'>upakāryopakāritvaṃ paścādanubhavanti te //</p>
<h3 id='7.266ab'>7.266ab <small></small></h3>	<p class='l'>bhāvanāpekṣamāṇā hi sādhanaṃ kiṃ phalasya me /</p>
<h3 id='7.266cd'>7.266cd <small></small></h3>	<p class='l'>sādhanānugraḥ ko vetyanusyūtam apekṣate //</p>
<h3 id='7.267ab'>7.267ab <small></small></h3>	<p class='l'>ākāṅkṣaivam avicchedasiddhā śuklagavādiṣu /</p>
<h3 id='7.267cd'>7.267cd <small></small></h3>	<p class='l'>ekakriyāgṛhīteṣu sambandhaś ca parasparam //</p>
<h3 id='7.268ab'>7.268ab <small>(<a href='docExplore?doc_id=ŚV_7.268ab_7.271ab'>ŚV_7.268ab_7.271ab</a>)</small></h3>	<p class='l'>dravyadvāreṇa caiteṣāṃ viśeṣaṇaviśeṣyatā /</p>
<h3 id='7.268cd'>7.268cd <small></small></h3>	<p class='l'>itaropakṛtadravyavarttitvāt tatra karmaṇi //</p>
<h3 id='7.269ab'>7.269ab <small></small></h3>	<p class='l'>dravyāntaram anicchantyā kriyayā ca parigrahāt /</p>
<h3 id='7.269cd'>7.269cd <small></small></h3>	<p class='l'>ekadravyāśrayaprāptir iti nānyonyasaṃśrayam //</p>
<h3 id='7.270ab'>7.270ab <small></small></h3>	<p class='l'>parasparānurāgaś ca sutarām upakārakaḥ /</p>
<h3 id='7.270cd'>7.270cd <small></small></h3>	<p class='l'>arthāc cānyavyavacchedaḥ, sambandho 'to na duṣyati //</p>
<h3 id='7.271ab'>7.271ab <small></small></h3>	<p class='l'>tatrānaikāntikānekavākyārthopaplave sati /</p>
<h3 id='7.271cd'>7.271cd <small>(<a href='docExplore?doc_id=ŚV_7.271cd_7.274ab'>ŚV_7.271cd_7.274ab</a>)</small></h3>	<p class='l'>anyonyātmavyavacchedād ekatra sthāpyate matiḥ //</p>
<h3 id='7.272ab'>7.272ab <small></small></h3>	<p class='l'>ato 'nvayātirekābhyām anumā neyam iṣyate /</p>
<h3 id='7.272cd'>7.272cd <small></small></h3>	<p class='l'>ekārthaikāntikatvaṃ tadanyathaivātra labhyate //</p>
<h3 id='7.273ab'>7.273ab <small></small></h3>	<p class='l'>evaṃ padārthavākyārthasaṅghātair upakalpitām /</p>
<h3 id='7.273cd'>7.273cd <small></small></h3>	<p class='l'>viśiṣṭāṃ bhāvanāṃ prāpya vṛttir vidhiniṣedhayoḥ //</p>
<h3 id='7.274ab'>7.274ab <small></small></h3>	<p class='l'>yady apy anyair asaṃspṛṣṭāṃ vidhiḥ spṛśati bhāvanām /</p>
<h3 id='7.274cd'>7.274cd <small>(<a href='docExplore?doc_id=ŚV_7.274cd_7.277cd'>ŚV_7.274cd_7.277cd</a>)</small></h3>	<p class='l'>tathāpy aśaktito nāsau tanmātre paryavasyati //</p>
<h3 id='7.275ab'>7.275ab <small></small></h3>	<p class='l'>anuṣṭheye hi viṣaye vidhiḥ puṃsāṃ pravartakaḥ /</p>
<h3 id='7.275cd'>7.275cd <small></small></h3>	<p class='l'>aṃśatrayeṇa cāpūrṇāṃ nānutiṣṭhati bhāvanām //</p>
<h3 id='7.276ab'>7.276ab <small></small></h3>	<p class='l'>tasmāt prakrāntarūpo 'pi vidhis tāvat pratīkṣate /</p>
<h3 id='7.276cd'>7.276cd <small></small></h3>	<p class='l'>yāvad yogyatvam āpannā bhāvanānyānapekṣiṇī //</p>
<h3 id='7.277ab'>7.277ab <small></small></h3>	<p class='l'>upasarganipātānāṃ prayoganiyame sati /</p>
<h3 id='7.277cd'>7.277cd <small></small></h3>	<p class='l'>arthas tadāgamanyāyāt syāt samāsapadeṣv iva //</p>
<h3 id='7.278ab'>7.278ab <small>(<a href='docExplore?doc_id=ŚV_7.278ab_7.281ab'>ŚV_7.278ab_7.281ab</a>)</small></h3>	<p class='l'>vācakadyotakatvaṃ tu nātīvātropayujyate /</p>
<h3 id='7.278cd'>7.278cd <small></small></h3>	<p class='l'>tadbhāvād vācakatvaṃ vā parasyānugrahī 'stu vā //</p>
<h3 id='7.279ab'>7.279ab <small></small></h3>	<p class='l'>īṣadarthādayas tāvat sākṣān nāmnaiva saṅgatāḥ /</p>
<h3 id='7.279cd'>7.279cd <small></small></h3>	<p class='l'>aprayuktakriyādvārā viśeṣādhānato 'pare //</p>
<h3 id='7.280ab'>7.280ab <small></small></h3>	<p class='l'>āpiṅgaḥ pravayāś ceti dvayasyaitannidarśanam /</p>
<h3 id='7.280cd'>7.280cd <small></small></h3>	<p class='l'>kva cit prakṛṣṭatādīnāṃ bhāvanopanipātinām //</p>
<h3 id='7.281ab'>7.281ab <small></small></h3>	<p class='l'>itikartavyatātvena pratipattiparigrahau /</p>
<h3 id='7.281cd'>7.281cd <small>(<a href='docExplore?doc_id=ŚV_7.281cd_7.284cd'>ŚV_7.281cd_7.284cd</a>)</small></h3>	<p class='l'>ekārthasamavāyitvāt kartṛdharmo 'pi bhāvanām //</p>
<h3 id='7.282ab'>7.282ab <small></small></h3>	<p class='l'>gamiṣyati, na kartṛṇāṃ svarūpe sa hi kīrtyate /</p>
<h3 id='7.282cd'>7.282cd <small></small></h3>	<p class='l'>ye tv anyārthaṃ viruddhārthadhātuśaktyavalopinaḥ //</p>
<h3 id='7.283ab'>7.283ab <small></small></h3>	<p class='l'>teṣāṃ tadaṅgataiveṣṭā dhātubhāgasamā hi te /</p>
<h3 id='7.283cd'>7.283cd <small></small></h3>	<p class='l'>praśabdenopasṛṣṭasya tiṣṭhater gatiśaktatā //</p>
<h3 id='7.284ab'>7.284ab <small></small></h3>	<p class='l'>na hi praśabdavelāyāṃ gamane jāyate matiḥ /</p>
<h3 id='7.284cd'>7.284cd <small></small></h3>	<p class='l'>sāmānyataḥ kriyāśaktiḥ kḷptā dhātoḥ puraiva tu //</p>
<h3 id='7.285ab'>7.285ab <small>(<a href='docExplore?doc_id=ŚV_7.285ab_7.288ab'>ŚV_7.285ab_7.288ab</a>)</small></h3>	<p class='l'>viśeṣa eva tatra syād itarasya dvaye punaḥ /</p>
<h3 id='7.285cd'>7.285cd <small></small></h3>	<p class='l'>yā ca śaktyantarodbhūtir iyam eva viśeṣyatā //</p>
<h3 id='7.286ab'>7.286ab <small></small></h3>	<p class='l'>na sāmānyāparityāgī kevalo 'nyair viśeṣyate /</p>
<h3 id='7.286cd'>7.286cd <small></small></h3>	<p class='l'>ukter viśeṣaṇaṃ kiñ cid ucyamānaviśeṣaṇam //</p>
<h3 id='7.287ab'>7.287ab <small></small></h3>	<p class='l'>tena śaktyapavādo 'yaṃ bhaved arthāpavādavat /</p>
<h3 id='7.287cd'>7.287cd <small></small></h3>	<p class='l'>tathaiva jvalanādīnāṃ pākasambandhiteṣyate //</p>
<h3 id='7.288ab'>7.288ab <small></small></h3>	<p class='l'>itikartavyatāṃśatvāt pāke vā tatphale 'pi vā /</p>
<h3 id='7.288cd'>7.288cd <small>(<a href='docExplore?doc_id=ŚV_7.288cd_7.291cd'>ŚV_7.288cd_7.291cd</a>)</small></h3>	<p class='l'>odane sādhyamāne hi pākaḥ karaṇam iṣyate //</p>
<h3 id='7.289ab'>7.289ab <small></small></h3>	<p class='l'>akṛtaḥ so 'pi nāstīti punaḥ karaṇavāñchanam /</p>
<h3 id='7.289cd'>7.289cd <small></small></h3>	<p class='l'>karaṇaṃ jvalanādīni tasya kāṣṭhādi vā tathā //</p>
<h3 id='7.290ab'>7.290ab <small></small></h3>	<p class='l'>itikarttavyatākāṅkṣā yāvatkaraṇasaṃśrayā /</p>
<h3 id='7.290cd'>7.290cd <small></small></h3>	<p class='l'>itikarttavyatāpy anyadapekṣya karaṇaṃ bhavet //</p>
<h3 id='7.291ab'>7.291ab <small></small></h3>	<p class='l'>jvalanādinimittā 'taḥ kāṣṭhādeḥ pākasaṅgatiḥ /</p>
<h3 id='7.291cd'>7.291cd <small></small></h3>	<p class='l'>karmaṇaḥ karmasādhyatvaṃ nāsmatpakṣe viruddhyate //</p>
<h3 id='7.292ab'>7.292ab <small>(<a href='docExplore?doc_id=ŚV_7.292ab_7.295ab'>ŚV_7.292ab_7.295ab</a>)</small></h3>	<p class='l'>anātmasamavetasya nimittaṃ karma hīṣyate /</p>
<h3 id='7.292cd'>7.292cd <small></small></h3>	<p class='l'>jvalanādisvarūpaṃ ca na kāṣṭhādibharīpsitam //</p>
<h3 id='7.293ab'>7.293ab <small></small></h3>	<p class='l'>pākaprayojitānāṃ hi tadvṛttir nāntarīyakī /</p>
<h3 id='7.293cd'>7.293cd <small></small></h3>	<p class='l'>kartṛtve 'pi ca kāṣṭhādeḥ pāke syāt karaṇāditā //</p>
<h3 id='7.294ab'>7.294ab <small></small></h3>	<p class='l'>āvibhūtānyaśaktitvād ekatve cāpy apekṣayā /</p>
<h3 id='7.294cd'>7.294cd <small></small></h3>	<p class='l'>jvalanādiṣu sarveṣāṃ svātantryāt kartṛteṣyate //</p>
<h3 id='7.295ab'>7.295ab <small></small></h3>	<p class='l'>tatsvātantryāvagatyaiva prayuṅkte hi prayojakaḥ /</p>
<h3 id='7.295cd'>7.295cd <small>(<a href='docExplore?doc_id=ŚV_7.295cd_7.298cd'>ŚV_7.295cd_7.298cd</a>)</small></h3>	<p class='l'>niyuktānāṃ tu tenaiṣāṃ karaṇatvādivācyatā //</p>
<h3 id='7.296ab'>7.296ab <small></small></h3>	<p class='l'>udbhūtadevadattādivyāpārābhibhavād bhavet /</p>
<h3 id='7.296cd'>7.296cd <small></small></h3>	<p class='l'>yatra tv abhibhavas teṣāṃ naikenāpi vivakṣyate //</p>
<h3 id='7.297ab'>7.297ab <small></small></h3>	<p class='l'>kāṣṭhādīni pacantīti prayogas tatra jāyate /</p>
<h3 id='7.297cd'>7.297cd <small></small></h3>	<p class='l'>ekaśabdagṛhīte 'pi guṇaprādhānyam iṣyate //</p>
<h3 id='7.298ab'>7.298ab <small></small></h3>	<p class='l'>ākhyātapratyayopāttabhāvanākartṛsaṃkhyavat /</p>
<h3 id='7.298cd'>7.298cd <small></small></h3>	<p class='l'>tasmād yasya vivakṣyeta pradhānaṃ dhātubhiḥ kriyā //</p>
<h3 id='7.299ab'>7.299ab <small>(<a href='docExplore?doc_id=ŚV_7.299ab_7.302ab'>ŚV_7.299ab_7.302ab</a>)</small></h3>	<p class='l'>sa kartā guṇabhūtānyavyāpāre karaṇāditā /</p>
<h3 id='7.299cd'>7.299cd <small></small></h3>	<p class='l'>itikartavyatāṃśena sarveṣāṃ tena saṅgatiḥ //</p>
<h3 id='7.300ab'>7.300ab <small></small></h3>	<p class='l'>avāntarakriyāyogāt pradhānakriyayā saha /</p>
<h3 id='7.300cd'>7.300cd <small></small></h3>	<p class='l'>vikalpapratiṣedhāder virodho na ca vastunā //</p>
<h3 id='7.301ab'>7.301ab <small></small></h3>	<p class='l'>abhāvam eva nañ prāha vartamānādikālikam /</p>
<h3 id='7.301cd'>7.301cd <small></small></h3>	<p class='l'>nāmadhātvarthayogī ca niṣedho 'nyārthabhāg bhavet //</p>
<h3 id='7.302ab'>7.302ab <small></small></h3>	<p class='l'>tatra vastvantaronmuktaṃ vastv evānuguṇaṃ ca tat /</p>
<h3 id='7.302cd'>7.302cd <small>(<a href='docExplore?doc_id=ŚV_7.302cd_7.305cd'>ŚV_7.302cd_7.305cd</a>)</small></h3>	<p class='l'>ākhyātapratyayair yoge nivṛttyarthaḥ pratīyate //</p>
<h3 id='7.303ab'>7.303ab <small></small></h3>	<p class='l'>tatra cājñātasandigdhaviparītārthavāraṇam /</p>
<h3 id='7.303cd'>7.303cd <small></small></h3>	<p class='l'>asti nāstīti sandehe pākṣikāstitvabodhanam //</p>
<h3 id='7.304ab'>7.304ab <small></small></h3>	<p class='l'>nivartyate nañā, yad vā nāstitaivocyate satī /</p>
<h3 id='7.304cd'>7.304cd <small></small></h3>	<p class='l'>avyutpannasya tatraiva jāyate nāstitāmatiḥ //</p>
<h3 id='7.305ab'>7.305ab <small></small></h3>	<p class='l'>astitvamāninaḥ saiva vāryate viparītadhīḥ /</p>
<h3 id='7.305cd'>7.305cd <small></small></h3>	<p class='l'>apūrvābhāvavijñānavirodhāt svayam eva tu //</p>
<h3 id='7.306ab'>7.306ab <small>(<a href='docExplore?doc_id=ŚV_7.306ab_7.309ab'>ŚV_7.306ab_7.309ab</a>)</small></h3>	<p class='l'>nivartate 'stitābuddhir mṛgatṛṣṇādibuddhivat /</p>
<h3 id='7.306cd'>7.306cd <small></small></h3>	<p class='l'>tac caitadaniṣedhe 'pi sthāṇvādāv īdṛg eva naḥ //</p>
<h3 id='7.307ab'>7.307ab <small></small></h3>	<p class='l'>tatrāpy ajñātasandigdhaviparītārthabādhanāt /</p>
<h3 id='7.307cd'>7.307cd <small></small></h3>	<p class='l'>abhāvasya ca vastutve purastāt pratipāmite //</p>
<h3 id='7.308ab'>7.308ab <small></small></h3>	<p class='l'>ghaṭāditulyatā tasya, pratiṣedho na cāpy ayam /</p>
<h3 id='7.308cd'>7.308cd <small></small></h3>	<p class='l'>vidhāyakairasaṃyukto na hi nañ pratiṣedhakaḥ //</p>
<h3 id='7.309ab'>7.309ab <small></small></h3>	<p class='l'>abhāvakathanaṃ hy etan nāvaśyaṃ prāptipūrvakam /</p>
<h3 id='7.309cd'>7.309cd <small>(<a href='docExplore?doc_id=ŚV_7.309cd_7.312cd'>ŚV_7.309cd_7.312cd</a>)</small></h3>	<p class='l'>na ca śabdena sadbhāvas tasya cārthasya bodhitaḥ //</p>
<h3 id='7.310ab'>7.310ab <small></small></h3>	<p class='l'>astitvādyanapekṣaṃ hi sāmānyaṃ tena gamyate /</p>
<h3 id='7.310cd'>7.310cd <small></small></h3>	<p class='l'>astiśabdaprayogo 'pi tenaivātropapadyate //</p>
<h3 id='7.311ab'>7.311ab <small></small></h3>	<p class='l'>jāter astitvanāsitve na ca kaś cid vivakṣati /</p>
<h3 id='7.311cd'>7.311cd <small></small></h3>	<p class='l'>nityatvāl lakṣyamāṇāyā vyaktes te hi viśeṣaṇe //</p>
<h3 id='7.312ab'>7.312ab <small></small></h3>	<p class='l'>tenātra na virodhitvaṃ śrutyā pūrvoktayā nañaḥ /</p>
<h3 id='7.312cd'>7.312cd <small></small></h3>	<p class='l'>yatrāpy astīty upādāya prayujyeran nañādayaḥ //</p>
<h3 id='7.313ab'>7.313ab <small>(<a href='docExplore?doc_id=ŚV_7.313ab_7.316ab'>ŚV_7.313ab_7.316ab</a>)</small></h3>	<p class='l'>tatra tasyāpavādatvāt pūrvajñānopamardanam /</p>
<h3 id='7.313cd'>7.313cd <small></small></h3>	<p class='l'>astitvaṃ vā sad evātra smaryate pūrvalakṣitam //</p>
<h3 id='7.314ab'>7.314ab <small></small></h3>	<p class='l'>abhāvottarakālaṃ syād viśeṣe tadvivakṣite /</p>
<h3 id='7.314cd'>7.314cd <small></small></h3>	<p class='l'>vidhinā yujyate yatra na hanyān na pibediti //</p>
<h3 id='7.315ab'>7.315ab <small></small></h3>	<p class='l'>tatrābhāvārthatā naiva svayaṃ so ruṇaddhi hi /</p>
<h3 id='7.315cd'>7.315cd <small></small></h3>	<p class='l'>anyathaiva pravarttante bhāvābhāvadhiyo 'parāḥ //</p>
<h3 id='7.316ab'>7.316ab <small></small></h3>	<p class='l'>vyavasthitabahirvastuparicchedaphalātmikāḥ /</p>
<h3 id='7.316cd'>7.316cd <small>(<a href='docExplore?doc_id=ŚV_7.316cd_7.319cd'>ŚV_7.316cd_7.319cd</a>)</small></h3>	<p class='l'>anyathānāgatotpādyabhāvapreraṇavārikā //</p>
<h3 id='7.317ab'>7.317ab <small></small></h3>	<p class='l'>antaḥsaṅkalpamūlātmā vṛttir vidhiniṣedhayoḥ /</p>
<h3 id='7.317cd'>7.317cd <small></small></h3>	<p class='l'>vikalpo 'py anayor eva viṣayeṣu pravarttate //</p>
<h3 id='7.318ab'>7.318ab <small></small></h3>	<p class='l'>prāpteṣu pratiṣedhārtham aprāpteṣu vidhitsayā /</p>
<h3 id='7.318cd'>7.318cd <small></small></h3>	<p class='l'>yugapac ca viruddhārthapratipatter asambhavaḥ //</p>
<h3 id='7.319ab'>7.319ab <small></small></h3>	<p class='l'>paryāyeṇa kadā cit tu kā cid vṛttir bhaviṣyati /</p>
<h3 id='7.319cd'>7.319cd <small></small></h3>	<p class='l'>prāptāprāptavikalpas tu naiveṣṭo lokavedayoḥ //</p>
<h3 id='7.320ab'>7.320ab <small>(<a href='docExplore?doc_id=ŚV_7.320ab_7.322cd'>ŚV_7.320ab_7.322cd</a>)</small></h3>	<p class='l'>na vikalpārthavācī tu vāśabdo viṣayāntare /</p>
<h3 id='7.320cd'>7.320cd <small></small></h3>	<p class='l'>sthāṇur vā puruṣo veti yāti tiṣṭhati vety ayam //</p>
<h3 id='7.321ab'>7.321ab <small></small></h3>	<p class='l'>sandehakathanārthaḥ syān na hi vastu vikalpate /</p>
<h3 id='7.321cd'>7.321cd <small></small></h3>	<p class='l'>viṣaye bāhya evaivaṃ pratiṣedhādisambhavaḥ //</p>
<h3 id='7.322ab'>7.322ab <small></small></h3>	<p class='l'>na hi tatsambhavaḥ kaś cid jñāne svarasabhaṅgini /</p>
<h3 id='7.322cd'>7.322cd <small></small></h3>	<p class='l'>jñānaṃ yat tāvad utpannaṃ nānutpanaṃ tad iṣyate //</p>
<h3 id='7.323ab'>7.323ab <small>(<a href='docExplore?doc_id=ŚV_7.323ab_7.325cd'>ŚV_7.323ab_7.325cd</a>)</small></h3>	<p class='l'>vināśe 'pi samānatvaṃ satyamithyāvabodhayoḥ /</p>
<h3 id='7.323cd'>7.323cd <small></small></h3>	<p class='l'>bāhyārthavādinas tvarthe yajjñānaṃ jāyate 'nyathā //</p>
<h3 id='7.324ab'>7.324ab <small></small></h3>	<p class='l'>tanmithyātvopasaṃkhyānāt pūrvabadhādisambhavaḥ /</p>
<h3 id='7.324cd'>7.324cd <small></small></h3>	<p class='l'>tatrāpi tu na tadrūpaṃ bādhyate na ca bodhyate //</p>
<h3 id='7.325ab'>7.325ab <small></small></h3>	<p class='l'>arthajñānādirūpāt tu phalato viprayujyate /</p>
<h3 id='7.325cd'>7.325cd <small></small></h3>	<p class='l'>pratibhānekadhā puṃsāṃ yady apy artheṣu jāyate //</p>
<h3 id='7.326ab'>7.326ab <small>(<a href='docExplore?doc_id=ŚV_7.326ab_7.328cd'>ŚV_7.326ab_7.328cd</a>)</small></h3>	<p class='l'>tathāpi bāhya evārthas tasya vākyasya ceṣyate /</p>
<h3 id='7.326cd'>7.326cd <small></small></h3>	<p class='l'>vākyaprayojanatvena janyatvenātha vā yadi //</p>
<h3 id='7.327ab'>7.327ab <small></small></h3>	<p class='l'>ucyate pratibhāpy artho na naḥ kiñ cid virudhyate /</p>
<h3 id='7.327cd'>7.327cd <small></small></h3>	<p class='l'>śabdādyutthāpitair jñānair ātmāṃśagrahaṇākṣamaiḥ //</p>
<h3 id='7.328ab'>7.328ab <small></small></h3>	<p class='l'>yad bāhyamāpyate vastu sa tvarthaḥ pāramārthikaḥ /</p>
<h3 id='7.328cd'>7.328cd <small></small></h3>	<p class='l'>pratyakṣavyatiriktaṃ tu vijñānam upavarṇitam //</p>
<h3 id='7.329ab'>7.329ab <small>(<a href='docExplore?doc_id=ŚV_7.329ab_7.332ab'>ŚV_7.329ab_7.332ab</a>)</small></h3>	<p class='l'>trikālaviṣayaṃ yasmād asannidhiradūṣaṇam /</p>
<h3 id='7.329cd'>7.329cd <small></small></h3>	<p class='l'>anekākāratā yāpi śūrabhīrudhiyaṃ prati //</p>
<h3 id='7.330ab'>7.330ab <small></small></h3>	<p class='l'>vāsanānugrahāt soktā kuṇapādimater iva /</p>
<h3 id='7.330cd'>7.330cd <small></small></h3>	<p class='l'>bhāvanaiva ca vākyārthaḥ, sarvatrākhyātavattayā //</p>
<h3 id='7.331ab'>7.331ab <small></small></h3>	<p class='l'>anekaguṇajātyādikārakārthānurañjitā /</p>
<h3 id='7.331cd'>7.331cd <small></small></h3>	<p class='l'>ekayaiva tu buddhyāsau gṛhyate citrarūpayā //</p>
<h3 id='7.332ab'>7.332ab <small></small></h3>	<p class='l'>padārthā''hitasaṃskāracitrapiṇḍaprasūtayā /</p>
<h3 id='7.332cd'>7.332cd <small>(<a href='docExplore?doc_id=ŚV_7.332cd_7.335ab'>ŚV_7.332cd_7.335ab</a>)</small></h3>	<p class='l'>padārthapadabuddhīnāṃ saṃsargas tadapekṣayā //</p>
<h3 id='7.333ab'>7.333ab <small></small></h3>	<p class='l'>padavyavadhinā caiṣāṃ nāsaṃsargo bhaviṣyati /</p>
<h3 id='7.333cd'>7.333cd <small></small></h3>	<p class='l'>tulyakakṣo hy asambandhī vyavadhāteti kīrtyate //</p>
<h3 id='7.334ab'>7.334ab <small></small></h3>	<p class='l'>aṅgatvāt tu padair na syād aṅgivyavadhikalpanā /</p>
<h3 id='7.334cd'>7.334cd <small></small></h3>	<p class='l'>ekasmiṃś ca gṛhīte 'rthe sopāyo 'nyo 'py apekṣyate //</p>
<h3 id='7.335ab'>7.335ab <small></small></h3>	<p class='l'>apekṣyā ca sarvo 'sau sambandhaṃ pratipadyate /</p>
<h3 id='7.335cd'>7.335cd <small>(<a href='docExplore?doc_id=ŚV_7.335cd_7.338ab'>ŚV_7.335cd_7.338ab</a>)</small></h3>	<p class='l'>padānām api sambandha evaṃ vākyeṣu sidhyati //</p>
<h3 id='7.336ab'>7.336ab <small></small></h3>	<p class='l'>padārthapūrvakas tasmād vākyārtho 'yam avasthitaḥ /</p>
<h3 id='7.336cd'>7.336cd <small></small></h3>	<p class='l'>artharūpam ivāpannaṃ vākyaṃ vākyasya vākyasya gocaraḥ //</p>
<h3 id='7.337ab'>7.337ab <small></small></h3>	<p class='l'>neṣyate na hy abhedena vṛttir astīti sādhitam /</p>
<h3 id='7.337cd'>7.337cd <small></small></h3>	<p class='l'>prasaṅgikādi yat kāryaṃ padārthopanibandhanam //</p>
<h3 id='7.338ab'>7.338ab <small></small></h3>	<p class='l'>ākāṅkṣāviditapraśnau yau ca dṛṣṭau pikādiṣu /</p>
<h3 id='7.338cd'>7.338cd <small>(<a href='docExplore?doc_id=ŚV_7.338cd_7.341ab'>ŚV_7.338cd_7.341ab</a>)</small></h3>	<p class='l'>asatyaṃ tad, apoddhṛtya na caivaṃ kalpyiṣyati //</p>
<h3 id='7.339ab'>7.339ab <small></small></h3>	<p class='l'>śaśaśṛṅgādyapoddhṛtya vākyārtho na hi dṛśyate /</p>
<h3 id='7.339cd'>7.339cd <small></small></h3>	<p class='l'>asatyair gamyamāne 'rthe satyatā nety udāhṛtam //</p>
<h3 id='7.340ab'>7.340ab <small></small></h3>	<p class='l'>svarūpeṇāsato dṛṣṭaṃ nopāyatvaṃ hi kasya cit /</p>
<h3 id='7.340cd'>7.340cd <small></small></h3>	<p class='l'>avācakatvaṃ vākyasya tadbhūtānām itīritam //</p>
<h3 id='7.341ab'>7.341ab <small></small></h3>	<p class='l'>hetuḥ syāt tannimittatm, mūlaṃ vārthasya kathyate /</p>
<h3 id='7.341cd'>7.341cd <small>(<a href='docExplore?doc_id=ŚV_7.341cd_7.344ab'>ŚV_7.341cd_7.344ab</a>)</small></h3>	<p class='l'>padārthamūlako hy eṣa na bhrāntir iti gamyatām //</p>
<h3 id='7.342ab'>7.342ab <small></small></h3>	<p class='l'>sākṣād yady api kurvanti padārthapratipādanam /</p>
<h3 id='7.342cd'>7.342cd <small></small></h3>	<p class='l'>varṇās tathāpi naitasmin paryavasyanti niṣphale //</p>
<h3 id='7.343ab'>7.343ab <small></small></h3>	<p class='l'>vākyārthamitaye teṣāṃ pravṛttau nāntarīyakam /</p>
<h3 id='7.343cd'>7.343cd <small></small></h3>	<p class='l'>pāke jvāleva kāṣṭhānāṃ padārthapratipādanam //</p>
<h3 id='7.344ab'>7.344ab <small></small></h3>	<p class='l'>prayojanatayā caiṣām artham icchanti bhāvanām /</p>
<h3 id='7.344cd'>7.344cd <small>(<a href='docExplore?doc_id=ŚV_7.344cd_7.347cd'>ŚV_7.344cd_7.347cd</a>)</small></h3>	<p class='l'>kriyārtheneti tenāha samāmnāyaprayojanam //</p>
<h3 id='7.345ab'>7.345ab <small></small></h3>	<p class='l'>śuklo gaur iti vākyārthavākyayor yadudāhṛtam /</p>
<h3 id='7.345cd'>7.345cd <small></small></h3>	<p class='l'>sambandhakathanārthaṃ tan na jñeyaṃ pāramārthikam //</p>
<h3 id='7.346ab'>7.346ab <small></small></h3>	<p class='l'>na hi prayojanāpetaṃ vākyam uccāryate kva cit /</p>
<h3 id='7.346cd'>7.346cd <small></small></h3>	<p class='l'>prayojanakṣamaṃ nāpi padam ākhyātavarjitam //</p>
<h3 id='7.347ab'>7.347ab <small></small></h3>	<p class='l'>gaur aśva iti vā śrutyā yad gotvādyavabodhitam /</p>
<h3 id='7.347cd'>7.347cd <small></small></h3>	<p class='l'>viśeṣe yadi tan na syāt tatra syāc chrutibādhanam //</p>
<h3 id='7.348ab'>7.348ab <small>(<a href='docExplore?doc_id=ŚV_7.348ab_7.351ab'>ŚV_7.348ab_7.351ab</a>)</small></h3>	<p class='l'>jātivyaktī gṛhītvaiva vayaṃ tu śrutilakṣite /</p>
<h3 id='7.348cd'>7.348cd <small></small></h3>	<p class='l'>kṛṣṇādi yadi muñcāmaḥ kā śrutis tatra bādhyate //</p>
<h3 id='7.349ab'>7.349ab <small></small></h3>	<p class='l'>lakṣaṇāto 'pi parato yaḥ sandehaḥ pravarttate /</p>
<h3 id='7.349cd'>7.349cd <small></small></h3>	<p class='l'>kā nāma pīḍyate tatra śuklaśrutyā nivartate //</p>
<h3 id='7.350ab'>7.350ab <small></small></h3>	<p class='l'>agṛhṇatas tu śuklatvaṃ śrutis te bādhyatetarām /</p>
<h3 id='7.350cd'>7.350cd <small></small></h3>	<p class='l'>asya vākyam asambaddhaṃ sarvam evāprayojanam //</p>
<h3 id='7.351ab'>7.351ab <small></small></h3>	<p class='l'>vākyārtho 'pīti bhāṣyeṇa solluṇṭham abhidhīyate /</p>
<h3 id='7.351cd'>7.351cd <small>(<a href='docExplore?doc_id=ŚV_7.351cd_7.354ab'>ŚV_7.351cd_7.354ab</a>)</small></h3>	<p class='l'>na sarvatrety anenāpi kva cit sā nety avocata //</p>
<h3 id='7.352ab'>7.352ab <small></small></h3>	<p class='l'>prakṛtyarthānuraktāyāṃ buddhau nipatatā dhruvam /</p>
<h3 id='7.352cd'>7.352cd <small></small></h3>	<p class='l'>karmādīnāṃ viśeṣyatvam iti kā vā śrutir bhavet //</p>
<h3 id='7.353ab'>7.353ab <small></small></h3>	<p class='l'>prakṛtipratyayau nāpi prayujyete ca kevalau /</p>
<h3 id='7.353cd'>7.353cd <small></small></h3>	<p class='l'>yena yuṣmadabhipretā śrutir labhyeta karhi cit //</p>
<h3 id='7.354ab'>7.354ab <small></small></h3>	<p class='l'>yatrāpi nāma dṛśyete devalāvadhunādivavat /</p>
<h3 id='7.354cd'>7.354cd <small>(<a href='docExplore?doc_id=ŚV_7.354cd_7.357ab'>ŚV_7.354cd_7.357ab</a>)</small></h3>	<p class='l'>tatrāpy anyārthasaṃyuktāv iti pūrvaṃ nirūpitam //</p>
<h3 id='7.355ab'>7.355ab <small></small></h3>	<p class='l'>ayam eva viśeṣaś ca kathyate padavākyayoḥ /</p>
<h3 id='7.355cd'>7.355cd <small></small></h3>	<p class='l'>arthavadbhāgatulyatve prakṛtipratyayārthataḥ //</p>
<h3 id='7.356ab'>7.356ab <small></small></h3>	<p class='l'>dṛṣṭā yathā hi sākāṅkṣāḥ padārthāḥ kevalāḥ kva cit /</p>
<h3 id='7.356cd'>7.356cd <small></small></h3>	<p class='l'>svātantryeṇa gṛhītāś ca viśīṣṭārthāvabodhakāḥ //</p>
<h3 id='7.357ab'>7.357ab <small></small></h3>	<p class='l'>prakṛtipratyayau naivaṃ kadā cid api lakṣitau /</p>
<h3 id='7.357cd'>7.357cd <small>(<a href='docExplore?doc_id=ŚV_7.357cd_7.360ab'>ŚV_7.357cd_7.360ab</a>)</small></h3>	<p class='l'>prakṛtyarthānurakto hi pratyayārthaḥ sadeṣyate //</p>
<h3 id='7.358ab'>7.358ab <small></small></h3>	<p class='l'>paśyataḥ śvetimārūpaṃ hreṣāśabdaṃ ca śṛṇvataḥ /</p>
<h3 id='7.358cd'>7.358cd <small></small></h3>	<p class='l'>khuranikṣepaśabdaṃ ca śveto 'śvo dhāvatīti dhīḥ //</p>
<h3 id='7.359ab'>7.359ab <small></small></h3>	<p class='l'>dṛṣṭā vākyavinirmuktā na padārthair vinā kva cit /</p>
<h3 id='7.359cd'>7.359cd <small></small></h3>	<p class='l'>mānasād ity ato nāsya vākyāgrahaṇam uttaram //</p>
<h3 id='7.360ab'>7.360ab <small></small></h3>	<p class='l'>mānasenāparādhena padārthān ye na gṛhṇate /</p>
<h3 id='7.360cd'>7.360cd <small>(<a href='docExplore?doc_id=ŚV_7.360cd_7.363ab'>ŚV_7.360cd_7.363ab</a>)</small></h3>	<p class='l'>te tadvākyaṃ gṛhītvāpi nārthaṃ gṛhṇanti karhi cit //</p>
<h3 id='7.361ab'>7.361ab <small></small></h3>	<p class='l'>vākyena tena nocyeta vākyārtho 'nyair nirūpaṇāt /</p>
<h3 id='7.361cd'>7.361cd <small></small></h3>	<p class='l'>tacchrutāv apy abodhād vā palāśeneva vṛkṣatā //</p>
<h3 id='7.362ab'>7.362ab <small></small></h3>	<p class='l'>varṇā vā na bruvantyenaṃ tatsambandhyarthabodhanāt /</p>
<h3 id='7.362cd'>7.362cd <small></small></h3>	<p class='l'>sattve 'py agamakatvād vā vṛkṣatvam iva śiṃśapā //</p>
<h3 id='7.363ab'>7.363ab <small></small></h3>	<p class='l'>padārthā gamayantyetaṃ pratyekaṃ saṃśaye sati /</p>
<h3 id='7.363cd'>7.363cd <small>(<a href='docExplore?doc_id=ŚV_7.363cd_7.366ab'>ŚV_7.363cd_7.366ab</a>)</small></h3>	<p class='l'>sāmastye nirṇayotpādāt sthāṇumūrddhasthakākavat //</p>
<h3 id='7.364ab'>7.364ab <small></small></h3>	<p class='l'>tadabhāvāpratīter vā tadgamyo 'yaṃ bhaviṣyati /</p>
<h3 id='7.364cd'>7.364cd <small></small></h3>	<p class='l'>śrotrābhāvāpratīter hi śrautraṃ śabdaṃ pracakṣate //</p>
<h3 id='7.365ab'>7.365ab <small></small></h3>	<p class='l'>sambandhākaraṇanyāyād vaktavyā vākyanityatā /</p>
<h3 id='7.365cd'>7.365cd <small></small></h3>	<p class='l'>saṅghātatvasya vaktavyam īdṛśaṃ pratisādhanam //</p>
<h3 id='7.366ab'>7.366ab <small></small></h3>	<p class='l'>vedasyādhyayanaṃ sarva gurvadhyayanapūrvakam /</p>
<h3 id='7.366cd'>7.366cd <small>(<a href='docExplore?doc_id=ŚV_7.366cd_7.369cd'>ŚV_7.366cd_7.369cd</a>)</small></h3>	<p class='l'>vedādhyayanavācyatvād adhunādhyayanaṃ yathā //</p>
<h3 id='7.367ab'>7.367ab <small></small></h3>	<p class='l'>bhārate 'pi bhaved evaṃ kartṛsmṛtyā tu bādhyate /</p>
<h3 id='7.367cd'>7.367cd <small></small></h3>	<p class='l'>vede 'pi tatsmṛtir yā tu sārthavādanibandhanā //</p>
<h3 id='7.368ab'>7.368ab <small></small></h3>	<p class='l'>pāramparyeṇa kartāraṃ nādhyetāraḥ smaranti hi /</p>
<h3 id='7.368cd'>7.368cd <small></small></h3>	<p class='l'>teṣāmanevamātmatvād bhrāntiḥ seti ca vakṣyate //</p>
<h3 id='7.369ab'>7.369ab <small></small></h3>	<p class='l'>teṣu ca dhriyamāṇeṣu na mūlāntarakalpanā /</p>
<h3 id='7.369cd'>7.369cd <small></small></h3>	<p class='l'>tathā hy adyatanasyāpi te kurvantīdṛśīṃ matim //</p>
<h2 id='8'>8</h2>
<p>&lt;vedapauruṣeyatādhikaraṇa (VPA)&gt;</p>
<h3 id='8.1ab'>8.1ab <small>(<a href='docExplore?doc_id=ŚV_8.1ab_8.4ab'>ŚV_8.1ab_8.4ab</a>)</small></h3>	<p class='l'>vacanāntarasādharmyāt kartuḥ sāmānyasamplave /</p>
<h3 id='8.1cd'>8.1cd <small></small></h3>	<p class='l'>samākhyayā viśeṣo 'yaṃ kaṭhādiravadhāryate //</p>
<h3 id='8.2ab'>8.2ab <small></small></h3>	<p class='l'>anapekṣatvasūtre yā rūpāt kṛtakatoditā /</p>
<h3 id='8.2cd'>8.2cd <small></small></h3>	<p class='l'>vede sā dṛśyate spaṣṭā kṛtakārthābhidhāyini //</p>
<h3 id='8.3ab'>8.3ab <small></small></h3>	<p class='l'>smṛtiprayojanābhāvāt kartṛmātre 'napekṣite /</p>
<h3 id='8.3cd'>8.3cd <small></small></h3>	<p class='l'>sāmānyasiddhyapekṣatvān na samākhyā niyāmikā //</p>
<h3 id='8.4ab'>8.4ab <small></small></h3>	<p class='l'>anyathāpy upapannatvād iyaṃ pravacanādinā /</p>
<h3 id='8.4cd'>8.4cd <small>(<a href='docExplore?doc_id=ŚV_8.4cd_8.7cd'>ŚV_8.4cd_8.7cd</a>)</small></h3>	<p class='l'>na śaktā kartṛmūlāya, prokte ca smaraṇaṃ sthitam //</p>
<h3 id='8.5ab'>8.5ab <small></small></h3>	<p class='l'>śrutyāder durbalā cāsau na śaktā tāni bādhitum /</p>
<h3 id='8.5cd'>8.5cd <small></small></h3>	<p class='l'>aṅgabhūyāṃsamekeyaṃ śabdarāśiṃ na bādhate //</p>
<h3 id='8.6ab'>8.6ab <small></small></h3>	<p class='l'>kāmaṃ vā nirnimitteyaṃ śākhām ekāṃ vadiṣyati /</p>
<h3 id='8.6cd'>8.6cd <small></small></h3>	<p class='l'>śrutisāmānyamātraṃ hi nātra daṇḍena vāyate //</p>
<h3 id='8.7ab'>8.7ab <small></small></h3>	<p class='l'>sati sādhāraṇatve vā sambhavena viśeṣaṇam /</p>
<h3 id='8.7cd'>8.7cd <small></small></h3>	<p class='l'>yathā vairūpasāmeti sattayaiva pratīyate //</p>
<h3 id='8.8ab'>8.8ab <small>(<a href='docExplore?doc_id=ŚV_8.8ab_8.10cd'>ŚV_8.8ab_8.10cd</a>)</small></h3>	<p class='l'>avyāsaṅgi ca sarveṣu pravaktṛtvaṃ kaṭhādiṣu /</p>
<h3 id='8.8cd'>8.8cd <small></small></h3>	<p class='l'>tenaikavyapadeśyatvaṃ lakṣyate ḍitthamātṛvat //</p>
<h3 id='8.9ab'>8.9ab <small></small></h3>	<p class='l'>anyais tulye 'pi sambandhe yat tair na vyapadiśyatem /</p>
<h3 id='8.9cd'>8.9cd <small></small></h3>	<p class='l'>na hy eṣa kartṛsaṃskāraḥ pārārthye caika iṣyate //</p>
<h3 id='8.10ab'>8.10ab <small></small></h3>	<p class='l'>vidyamānanimittaṃ ca kathyate, nāsataḥ kriyā /</p>
<h3 id='8.10cd'>8.10cd <small></small></h3>	<p class='l'>sādhāraṇaṃ ca tīrthādi kena cid vyapadiśyate //</p>
<h3 id='8.11ab'>8.11ab <small>(<a href='docExplore?doc_id=ŚV_8.11ab_8.15cd'>ŚV_8.11ab_8.15cd</a>)</small></h3>	<p class='l'>yadi cāpauruṣeyyeṣā nānityapratipādinī /</p>
<h3 id='8.11cd'>8.11cd <small></small></h3>	<p class='l'>pauruṣeyyās tu satyatvaṃ katham adhyavasīyate //</p>
<h3 id='8.12ab'>8.12ab <small></small></h3>	<p class='l'>nityam eva nimittaṃ vā kaṭhatvaṃ jātir asti naḥ /</p>
<h3 id='8.12cd'>8.12cd <small></small></h3>	<p class='l'>kāṭhakādipravṛttyarthaṃ vyāvṛttaṃ caraṇāntarāt //</p>
<h3 id='8.13ab'>8.13ab <small></small></h3>	<p class='l'>anityārthābhidhāyitvaṃ svayam evaiṣa muñcati /</p>
<h3 id='8.13cd'>8.13cd <small></small></h3>	<p class='l'>nityānityavikalpena vedastādarthyavarjanāt //</p>
<h3 id='8.14ab'>8.14ab <small></small></h3>	<p class='l'>nityasya nitya evārthaḥ kṛtakasyāpramāṇatā /</p>
<h3 id='8.14cd'>8.14cd <small></small></h3>	<p class='l'>unmattavacanatvaṃ tu pūrvam eva nirākṛtam //</p>
<h3 id='8.15ab'>8.15ab <small></small></h3>	<p class='l'>iti pramāṇatvam idaṃ prasiddhaṃ yuktyeha dharmaṃ prati codanāyāḥ /</p>
<h3 id='8.15cd'>8.15cd <small></small></h3>	<p class='l'>ataḥ paraṃ tu pravibhajya vedaṃ tredhā tato vakṣyati yasya yo 'rthaḥ //</div></p>