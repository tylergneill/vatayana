<div class='content'>&lt;II. pramāṇasiddhiḥ&gt;

<p>&lt;II.1. pramāṇalakṣaṇam 1–28&gt;</p>

<h2 id='II.1.a avisaṃvādi jñānam 1–5'>II.1.a avisaṃvādi jñānam 1–5</h2>

<h3 id='2.001ab'>2.001ab <small>(<a href='docExplore?doc_id=PV_2.001ab_2.005cd'>PV_2.001ab_2.005cd</a>)</small></h3>	<p class='l'>pramāṇam avisaṃvādi jñānam arthakriyāsthitiḥ /</p>
<h3 id='2.001cd'>2.001cd <small></small></h3>	<p class='l'>avisaṃvādanaṃ śabde 'py abhiprāyanivedanād  //</p>
<h3 id='2.002ab'>2.002ab <small></small></h3>	<p class='l'>vaktṛvyāpāraviṣayo yo 'rtho buddhau prakāśate /</p>
<h3 id='2.002cd'>2.002cd <small></small></h3>	<p class='l'>prāmāṇyaṃ tatra śabdasya nārthatattvanibandhanam  //</p>
<h3 id='2.003ab'>2.003ab <small></small></h3>	<p class='l'>gṛhītagrahaṇān neṣṭaṃ sāṃvṛtaṃ dhīpramāṇatā /</p>
<h3 id='2.003cd'>2.003cd <small></small></h3>	<p class='l'>pravṛttes tatpradhānatvād dheyopādeyavastuni  //</p>
<h3 id='2.004ab'>2.004ab <small></small></h3>	<p class='l'>viṣayākārabhedāc ca dhiyo'dhigamabhedataḥ /</p>
<h3 id='2.004cd'>2.004cd <small></small></h3>	<p class='l'>bhāvād evāsya tadbhāve svarūpasya svato gatiḥ  //</p>
<h3 id='2.005ab'>2.005ab <small></small></h3>	<p class='l'>prāmāṇyaṃ vyavahāreṇa śāstraṃ mohanivartanam /</p>
<h3 id='2.005cd'>2.005cd <small></small></h3>	<p class='l'>ajñātārthaprakāśo vā svarūpādhigateḥ paraṃ  //</p>

<h2 id='II.1.b ajñātārthaprakāśakam 6'>II.1.b ajñātārthaprakāśakam 6</h2>

<h3 id='2.006ab'>2.006ab <small>(<a href='docExplore?doc_id=PV_2.006ab_2.006cd'>PV_2.006ab_2.006cd</a>)</small></h3>	<p class='l'>prāptaṃ sāmānyavijñānam avijñāte svalakṣaṇe /</p>
<h3 id='2.006cd'>2.006cd <small></small></h3>	<p class='l'>yaj jñānam ity abhiprāyāt svalakṣaṇavicārataḥ  //</p>

<h2 id='II.1.c bhagavataḥ prāmāṇyam 7–8'>II.1.c bhagavataḥ prāmāṇyam 7–8</h2>

<h3 id='2.007ab'>2.007ab <small>(<a href='docExplore?doc_id=PV_2.007ab_2.008cd'>PV_2.007ab_2.008cd</a>)</small></h3>	<p class='l'>tadvat pramāṇaṃ bhagavān abhūtavinivṛttaye /</p>
<h3 id='2.007cd'>2.007cd <small></small></h3>	<p class='l'>bhūtoktiḥ sādhanāpekṣā tato yuktā pramāṇatā  //</p>
<h3 id='2.008ab'>2.008ab <small></small></h3>	<p class='l'>nityaṃ pramāṇaṃ naivāsti prāmāṇyād vastusaṃgateḥ /</p>
<h3 id='2.008cd'>2.008cd <small></small></h3>	<p class='l'>jñeyānityatayā tasyā adhrauvyāt kramajanmanaḥ  //</p>

<h2 id='II.1.d īśvarāder aprāmāṇyam 9–28'>II.1.d īśvarāder aprāmāṇyam 9–28</h2>

<h3 id='2.009ab'>2.009ab <small>(<a href='docExplore?doc_id=PV_2.009ab_2.012ab'>PV_2.009ab_2.012ab</a>)</small></h3>	<p class='l'>nityād utpattiviśleṣād apekṣāyā ayogataḥ /</p>
<h3 id='2.009cd'>2.009cd <small></small></h3>	<p class='l'>kathaṃcin nopakāryatvād anitye 'py apramāṇatā  //</p>
<h3 id='2.010ab'>2.010ab <small></small></h3>	<p class='l'>sthitvā pravṛttisaṃsthānaviśeṣārthakriyādiṣu /</p>
<h3 id='2.010cd'>2.010cd <small></small></h3>	<p class='l'>iṣṭasiddhir asiddhir vā dṛṣṭānte saṃśayo 'thavā  //</p>
<h3 id='2.011ab'>2.011ab <small></small></h3>	<p class='l'>siddhaṃ yādṛg adhiṣṭhātṛbhāvābhāvānuvṛttimat /</p>
<h3 id='2.011cd'>2.011cd <small></small></h3>	<p class='l'>saṃniveśādi tad yuktaṃ tasmād yad anumīyate  //</p>
<h3 id='2.012ab'>2.012ab <small></small></h3>	<p class='l'>vastubhede prasiddhasya śabdasāmānyād abhedinaḥ /</p>
<h3 id='2.012cd'>2.012cd <small>(<a href='docExplore?doc_id=PV_2.012cd_2.015cd'>PV_2.012cd_2.015cd</a>)</small></h3>	<p class='l'>na yuktānumitiḥ pāṇḍudravyādivad dhutāśane  //</p>
<h3 id='2.013ab'>2.013ab <small></small></h3>	<p class='l'>anyathā kumbhakāreṇa mṛdvikārasya kasyacid /</p>
<h3 id='2.013cd'>2.013cd <small></small></h3>	<p class='l'>ghaṭādeḥ karaṇāt sidhyed valmīkasyāpi tatkṛtiḥ  //</p>
<h3 id='2.014ab'>2.014ab <small></small></h3>	<p class='l'>sādhyenānugamāt kārye sāmānyenāpi sādhane /</p>
<h3 id='2.014cd'>2.014cd <small></small></h3>	<p class='l'>saṃbandhibhedād bhedoktidoṣaḥ kāryasamo mataḥ  //</p>
<h3 id='2.015ab'>2.015ab <small></small></h3>	<p class='l'>jātyantare prasiddhasya śabdasāmānyadarśanāt /</p>
<h3 id='2.015cd'>2.015cd <small></small></h3>	<p class='l'>na yuktaṃ sādhanaṃ gotvāc chaśādīnāṃ viṣāṇivat  //</p>
<h3 id='2.016ab'>2.016ab <small>(<a href='docExplore?doc_id=PV_2.016ab_2.018cd'>PV_2.016ab_2.018cd</a>)</small></h3>	<p class='l'>vivakṣāparatantratvān na śabdāḥ santi kutra vā /</p>
<h3 id='2.016cd'>2.016cd <small></small></h3>	<p class='l'>tadbhāvād arthasiddhau tu sarvaṃ sarvasya sidhyati  //</p>
<h3 id='2.017ab'>2.017ab <small></small></h3>	<p class='l'>etena kāpilādīnām acaitanyādi cintitam /</p>
<h3 id='2.017cd'>2.017cd <small></small></h3>	<p class='l'>anityādeś ca caitanyaṃ maraṇāt tvagapohataḥ  //</p>
<h3 id='2.018ab'>2.018ab <small></small></h3>	<p class='l'>vastusvarūpe 'siddhe 'yaṃ nyāyaḥ siddhe viśeṣaṇam /</p>
<h3 id='2.018cd'>2.018cd <small></small></h3>	<p class='l'>abādhakam asiddhāv apy ākāśāśrayavad dhvaneḥ  //</p>
<h3 id='2.019ab'>2.019ab <small>(<a href='docExplore?doc_id=PV_2.019ab_2.021cd'>PV_2.019ab_2.021cd</a>)</small></h3>	<p class='l'>asiddhāv api śabdasya siddhe vastuni sidhyati /</p>
<h3 id='2.019cd'>2.019cd <small></small></h3>	<p class='l'>aulūkyasya yathā bauddhenoktaṃ mūrtyādisādhanam  //</p>
<h3 id='2.020ab'>2.020ab <small></small></h3>	<p class='l'>tasyaiva vyabhicārādau śabde 'py avyabhicāriṇī /</p>
<h3 id='2.020cd'>2.020cd <small></small></h3>	<p class='l'>doṣavat sādhanaṃ jñeyaṃ vastuno vastusiddhitaḥ  //</p>
<h3 id='2.021ab'>2.021ab <small></small></h3>	<p class='l'>yathā tat kāraṇaṃ vastu tathaiva tadakāraṇam /</p>
<h3 id='2.021cd'>2.021cd <small></small></h3>	<p class='l'>yadā tat kāraṇaṃ kena mataṃ neṣṭam akāraṇam  //</p>
<h3 id='2.022ab'>2.022ab <small>(<a href='docExplore?doc_id=PV_2.022ab_2.024cd'>PV_2.022ab_2.024cd</a>)</small></h3>	<p class='l'>śāstrauṣadhābhisaṃbandhāc caitrasya vraṇarohaṇe /</p>
<h3 id='2.022cd'>2.022cd <small></small></h3>	<p class='l'>asaṃbaddhasya kiṃ sthāṇoḥ kāraṇatvaṃ na kalpyate  //</p>
<h3 id='2.023ab'>2.023ab <small></small></h3>	<p class='l'>svabhāvabhedena vinā vyāpāro 'pi na yujyate /</p>
<h3 id='2.023cd'>2.023cd <small></small></h3>	<p class='l'>nityasyāvyatirekitvāt sāmarthyaṃ ca duranvayam  //</p>
<h3 id='2.024ab'>2.024ab <small></small></h3>	<p class='l'>yeṣu satsu bhavaty eva yat tebhyo 'nyasya kalpane /</p>
<h3 id='2.024cd'>2.024cd <small></small></h3>	<p class='l'>taddhetutvena sarvatra hetūnām anavasthitiḥ  //</p>
<h3 id='2.025ab'>2.025ab <small>(<a href='docExplore?doc_id=PV_2.025ab_2.028cd'>PV_2.025ab_2.028cd</a>)</small></h3>	<p class='l'>svabhāvapariṇāmena hetur aṅkurajanmani /</p>
<h3 id='2.025cd'>2.025cd <small></small></h3>	<p class='l'>bhūmyādis tasya saṃskāre tadviśeṣasya darśanāt  //</p>
<h3 id='2.026ab'>2.026ab <small></small></h3>	<p class='l'>yathā viśeṣeṇa vinā viṣayendriyasaṃhatiḥ /</p>
<h3 id='2.026cd'>2.026cd <small></small></h3>	<p class='l'>buddher hetus tathedaṃ cen na tatrāpi viśeṣataḥ  //</p>
<h3 id='2.027ab'>2.027ab <small></small></h3>	<p class='l'>pṛthak pṛthag aśaktānāṃ svabhāvātiśaye 'sati /</p>
<h3 id='2.027cd'>2.027cd <small></small></h3>	<p class='l'>saṃhatāv apy asāmarthyaṃ syāt siddho 'tiśayas tataḥ  //</p>
<h3 id='2.028ab'>2.028ab <small></small></h3>	<p class='l'>tasmāt pṛthag aśakteṣu yeṣu saṃbhāvyate guṇaḥ /</p>
<h3 id='2.028cd'>2.028cd <small></small></h3>	<p class='l'>saṃhatau hetutā teṣāṃ neśvarāder abhedataḥ  //</p>

<p>&lt;II.2. bhagavān pramāṇaṃ 29–285&gt;</p>

<h2 id='II.2.a jñānavattvāt 29–31'>II.2.a jñānavattvāt 29–31</h2>

<h3 id='2.029ab'>2.029ab <small>(<a href='docExplore?doc_id=PV_2.029ab_2.031cd'>PV_2.029ab_2.031cd</a>)</small></h3>	<p class='l'>prāmāṇyaṃ ca parokṣārthajñānaṃ tat sādhanasya ca /</p>
<h3 id='2.029cd'>2.029cd <small></small></h3>	<p class='l'>abhāvān nāsty anuṣṭhānam iti kecit pracakṣate  //</p>
<h3 id='2.030ab'>2.030ab <small></small></h3>	<p class='l'>jñānavān mṛgyate kaścit taduktapratipattaye /</p>
<h3 id='2.030cd'>2.030cd <small></small></h3>	<p class='l'>ajñopadeśakaraṇe vipralambhanaśaṅkibhiḥ  //</p>
<h3 id='2.031ab'>2.031ab <small></small></h3>	<p class='l'>tasmād anuṣṭheyagataṃ jñānam asya vicāryatām /</p>
<h3 id='2.031cd'>2.031cd <small></small></h3>	<p class='l'>kīṭasaṃkhyāparijñānaṃ tasya naḥ kvopayujyate  //</p>

<h2 id='II.2.b heyopādeyavedakatvāt na tu sarvavedakatvāt 32–33'>II.2.b heyopādeyavedakatvāt na tu sarvavedakatvāt 32–33</h2>

<h3 id='2.032ab'>2.032ab <small>(<a href='docExplore?doc_id=PV_2.032ab_2.033cd'>PV_2.032ab_2.033cd</a>)</small></h3>	<p class='l'>heyopādeyatattvasya hānyupāyasya vedakaḥ /</p>
<h3 id='2.032cd'>2.032cd <small></small></h3>	<p class='l'>yaḥ pramāṇam asāv iṣṭo na tu sarvasya vedakaḥ  //</p>
<h3 id='2.033ab'>2.033ab <small></small></h3>	<p class='l'>dūraṃ paśyatu vā mā vā tattvam iṣṭaṃ tu paśyatu /</p>
<h3 id='2.033cd'>2.033cd <small></small></h3>	<p class='l'>pramāṇaṃ dūradarśī ced eta gṛdhrānupāsmahe  //</p>

<h2 id='II.2.c kāruṇikatvāt pramāṇam 34–131ab'>II.2.c kāruṇikatvāt pramāṇam 34–131ab</h2>

<h3 id='2.034ab'>2.034ab <small>(<a href='docExplore?doc_id=PV_2.034ab_2.036cd'>PV_2.034ab_2.036cd</a>)</small></h3>	<p class='l'>sādhanaṃ karuṇābhyāsāt sā buddher dehasaṃśrayāt /</p>
<h3 id='2.034cd'>2.034cd <small></small></h3>	<p class='l'>asiddho 'bhyāsa iti cen nāśrayapratiṣedhataḥ  //</p>
<h3 id='2.035ab'>2.035ab <small></small></h3>	<p class='l'>prāṇāpānendriyadhiyāṃ dehād eva na kevalāt /</p>
<h3 id='2.035cd'>2.035cd <small></small></h3>	<p class='l'>svajātinirapekṣāṇāṃ janma janmaparigrahe  //</p>
<h3 id='2.036ab'>2.036ab <small></small></h3>	<p class='l'>atiprasaṅgād yad dṛṣṭaṃ pratisaṃdhānaśaktimat /</p>
<h3 id='2.036cd'>2.036cd <small></small></h3>	<p class='l'>kim āsīt tasya yan nāsti paścān yena na saṃdhimat  //</p>
<h3 id='2.037ab'>2.037ab <small>(<a href='docExplore?doc_id=PV_2.037ab_2.039cd'>PV_2.037ab_2.039cd</a>)</small></h3>	<p class='l'>na sa kaścit pṛthivyāder aṃśo yatra na jantavaḥ /</p>
<h3 id='2.037cd'>2.037cd <small></small></h3>	<p class='l'>saṃsvedajādyā jāyante sarvaṃ bījātmakaṃ tataḥ  //</p>
<h3 id='2.038ab'>2.038ab <small></small></h3>	<p class='l'>tat svajātyanapekṣāṇām akṣādīnāṃ samudbhave /</p>
<h3 id='2.038cd'>2.038cd <small></small></h3>	<p class='l'>pariṇāmo yathaikasya syāt sarvasyāviśeṣataḥ  //</p>
<h3 id='2.039ab'>2.039ab <small></small></h3>	<p class='l'>pratyekam upadhāte 'pi nendriyāṇāṃ mano mateḥ /</p>
<h3 id='2.039cd'>2.039cd <small></small></h3>	<p class='l'>upaghāto 'sti bhaṅge 'syās teṣāṃ bhaṅgaś ca dṛśyate  //</p>
<h3 id='2.040ab'>2.040ab <small>(<a href='docExplore?doc_id=PV_2.040ab_2.042cd'>PV_2.040ab_2.042cd</a>)</small></h3>	<p class='l'>tasmāt sthityāśrayo buddher buddhim eva samāśritaḥ /</p>
<h3 id='2.040cd'>2.040cd <small></small></h3>	<p class='l'>kaścin nimittam akṣāṇāṃ tasmād akṣāṇi buddhitaḥ  //</p>
<h3 id='2.041ab'>2.041ab <small></small></h3>	<p class='l'>yādṛśyākṣepikā sāsīt paścād apy astu tādṛśī /</p>
<h3 id='2.041cd'>2.041cd <small></small></h3>	<p class='l'>tajjñānair upakāryatvād uktaṃ kāyāśritaṃ manaḥ  //</p>
<h3 id='2.042ab'>2.042ab <small></small></h3>	<p class='l'>yady apy akṣair vinā buddhir na tāny api tayā vinā /</p>
<h3 id='2.042cd'>2.042cd <small></small></h3>	<p class='l'>tathāpy anyonyahetutvaṃ tato 'py anyonyahetuke  //</p>
<h3 id='2.043ab'>2.043ab <small>(<a href='docExplore?doc_id=PV_2.043ab_2.045cd'>PV_2.043ab_2.045cd</a>)</small></h3>	<p class='l'>nākramāt kramiṇo bhāvo nāpy apekṣāviśeṣiṇaḥ /</p>
<h3 id='2.043cd'>2.043cd <small></small></h3>	<p class='l'>kramād bhavantī dhīḥ kāyāt kramaṃ tasyāpi śaṃsati  //</p>
<h3 id='2.044ab'>2.044ab <small></small></h3>	<p class='l'>pratikṣaṇam apūrvasya pūrvaḥ pūrvaḥ kṣaṇo bhavet /</p>
<h3 id='2.044cd'>2.044cd <small></small></h3>	<p class='l'>tasya hetur ato hetur dṛṣṭa evāstu sarvadā  //</p>
<h3 id='2.045ab'>2.045ab <small></small></h3>	<p class='l'>cittāntarasya saṃdhāne ko virodho 'ntyacetasaḥ /</p>
<h3 id='2.045cd'>2.045cd <small></small></h3>	<p class='l'>tadvad apy arthataś cittam asaṃdhānaṃ kuto matam  //</p>
<h3 id='2.046ab'>2.046ab <small>(<a href='docExplore?doc_id=PV_2.046ab_2.048cd'>PV_2.046ab_2.048cd</a>)</small></h3>	<p class='l'>asiddhārthaḥ pramāṇena kiṃ siddhānto 'nugamyate /</p>
<h3 id='2.046cd'>2.046cd <small></small></h3>	<p class='l'>hetor vaikalyatas tac cet kiṃ tad evātra noditam  //</p>
<h3 id='2.047ab'>2.047ab <small></small></h3>	<p class='l'>taddhīvad grahaṇaprāpter manojñānaṃ na sendriyāt /</p>
<h3 id='2.047cd'>2.047cd <small></small></h3>	<p class='l'>jñānotpādanasāmarthyabhedān na sakalād api  //</p>
<h3 id='2.048ab'>2.048ab <small></small></h3>	<p class='l'>acetanatvān nānyasmād dhetvabhedāt sahasthitiḥ /</p>
<h3 id='2.048cd'>2.048cd <small></small></h3>	<p class='l'>akṣavad rūparasavad arthadvāreṇa vikriyā  //</p>
<h3 id='2.049ab'>2.049ab <small>(<a href='docExplore?doc_id=PV_2.049ab_2.052ab'>PV_2.049ab_2.052ab</a>)</small></h3>	<p class='l'>sattopakāriṇī yasya nityaṃ tadanubandhataḥ /</p>
<h3 id='2.049cd'>2.049cd <small></small></h3>	<p class='l'>sa hetuḥ saptamī tasmād utpādād iti cocyate  //</p>
<h3 id='2.050ab'>2.050ab <small></small></h3>	<p class='l'>astūpakārako vāpi kadācic cittasaṃtateḥ /</p>
<h3 id='2.050cd'>2.050cd <small></small></h3>	<p class='l'>vahnyādivad ghaṭādīnāṃ vinivṛttir na tāvatā  //</p>
<h3 id='2.051ab'>2.051ab <small></small></h3>	<p class='l'>anivṛttiprasaṅgaś ca dehe tiṣṭhati cetasaḥ /</p>
<h3 id='2.051cd'>2.051cd <small></small></h3>	<p class='l'>tadbhāvabhāvād vaśyatvāt prāṇāpānau tato na tat  //</p>
<h3 id='2.052ab'>2.052ab <small></small></h3>	<p class='l'>preraṇākarṣaṇe vāyoḥ prayatnena vinā kutaḥ /</p>
<h3 id='2.052cd'>2.052cd <small>(<a href='docExplore?doc_id=PV_2.052cd_2.055cd'>PV_2.052cd_2.055cd</a>)</small></h3>	<p class='l'>nirhrāsātiśayāpattir nirhrāsātiśayāt tayoḥ  //</p>
<h3 id='2.053ab'>2.053ab <small></small></h3>	<p class='l'>tulyaḥ prasaṅgo 'pi tayor na tulyaṃ cittakāraṇe /</p>
<h3 id='2.053cd'>2.053cd <small></small></h3>	<p class='l'>sthityāvedhakam anyac ca yataḥ kāraṇam iṣyate  //</p>
<h3 id='2.054ab'>2.054ab <small></small></h3>	<p class='l'>na doṣair viguṇo deho hetur vartyādivad yadi /</p>
<h3 id='2.054cd'>2.054cd <small></small></h3>	<p class='l'>mṛte śamīkṛte doṣe punar ujjīvanaṃ bhavet  //</p>
<h3 id='2.055ab'>2.055ab <small></small></h3>	<p class='l'>nivṛtte 'py anale kāṣṭhavikārāvinivṛttivat /</p>
<h3 id='2.055cd'>2.055cd <small></small></h3>	<p class='l'>tasyānivṛttir iti cen na cikitsāprayogataḥ  //</p>
<h3 id='2.056ab'>2.056ab <small>(<a href='docExplore?doc_id=PV_2.056ab_2.058cd'>PV_2.056ab_2.058cd</a>)</small></h3>	<p class='l'>apunarbhāvataḥ kiṃcid vikārajananaṃ kvacit /</p>
<h3 id='2.056cd'>2.056cd <small></small></h3>	<p class='l'>kiṃcit viparyayād agnir yathā kāṣṭhasuvarṇayoḥ  //</p>
<h3 id='2.057ab'>2.057ab <small></small></h3>	<p class='l'>ādyasyānyo 'py asaṃhāryaḥ pratyāneyas tu yat kṛtaḥ /</p>
<h3 id='2.057cd'>2.057cd <small></small></h3>	<p class='l'>vikāraḥ syāt punarbhāvaḥ tasya hemni kharatvavat  //</p>
<h3 id='2.058ab'>2.058ab <small></small></h3>	<p class='l'>durlabhatvāt samādhātur asādhyaṃ kiṃcid īritam /</p>
<h3 id='2.058cd'>2.058cd <small></small></h3>	<p class='l'>āyuḥ kṣayād vā doṣe tu kevale nāsty asādhyatā  //</p>
<h3 id='2.059ab'>2.059ab <small>(<a href='docExplore?doc_id=PV_2.059ab_2.062ab'>PV_2.059ab_2.062ab</a>)</small></h3>	<p class='l'>mṛte viṣādisaṃhārāt tad daṃśac chedato 'pi vā /</p>
<h3 id='2.059cd'>2.059cd <small></small></h3>	<p class='l'>vikārahetor vigame sa nocchvas iti kiṃ punaḥ  //</p>
<h3 id='2.060ab'>2.060ab <small></small></h3>	<p class='l'>upādānāvikāreṇa nopādeyasya vikriyā /</p>
<h3 id='2.060cd'>2.060cd <small></small></h3>	<p class='l'>kartuṃ śakyāvikāreṇa mṛdaḥ kuṇḍādino yathā  //</p>
<h3 id='2.061ab'>2.061ab <small></small></h3>	<p class='l'>avikṛtya hi yad vastu yaḥ padārtho vikāryate /</p>
<h3 id='2.061cd'>2.061cd <small></small></h3>	<p class='l'>upādānaṃ na tat tasya yuktaṃ gogavayādivat  //</p>
<h3 id='2.062ab'>2.062ab <small></small></h3>	<p class='l'>cetaḥ śarīrayor evaṃ taddhetoḥ kāryajanmanaḥ /</p>
<h3 id='2.062cd'>2.062cd <small>(<a href='docExplore?doc_id=PV_2.062cd_2.065cd'>PV_2.062cd_2.065cd</a>)</small></h3>	<p class='l'>sahakārāt sahasthānam agnitāmradravatvavat  //</p>
<h3 id='2.063ab'>2.063ab <small></small></h3>	<p class='l'>anāśrayāt sadasator nāśrayaḥ sthitikāraṇam /</p>
<h3 id='2.063cd'>2.063cd <small></small></h3>	<p class='l'>sataś ced āśrayo nāsyāḥ sthātur avyatirekataḥ  //</p>
<h3 id='2.064ab'>2.064ab <small></small></h3>	<p class='l'>vyatireke 'pi taddhetus tena bhāvasya kiṃ kṛtam /</p>
<h3 id='2.064cd'>2.064cd <small></small></h3>	<p class='l'>avināśaprasaṅgaḥ sa nāśahetor mato yadi  //</p>
<h3 id='2.065ab'>2.065ab <small></small></h3>	<p class='l'>tulyaḥ prasaṅgas tatrāpi kiṃ punaḥ sthitihetunā /</p>
<h3 id='2.065cd'>2.065cd <small></small></h3>	<p class='l'>ānāśakāgamāt sthānaṃ tataś ced vastudharmatā  //</p>
<h3 id='2.066ab'>2.066ab <small>(<a href='docExplore?doc_id=PV_2.066ab_2.069ab'>PV_2.066ab_2.069ab</a>)</small></h3>	<p class='l'>nāśasya satyabādho 'sāv iti kiṃ sthitihetunā /</p>
<h3 id='2.066cd'>2.066cd <small></small></h3>	<p class='l'>yathā jalāder ādhāra iti cet tulyam atra ca  //</p>
<h3 id='2.067ab'>2.067ab <small></small></h3>	<p class='l'>pratikṣaṇavināśe hi bhāvānāṃ bhāvasaṃtateḥ /</p>
<h3 id='2.067cd'>2.067cd <small></small></h3>	<p class='l'>tathotpatteḥ sahetutvād āśrayo 'yuktam anyathā  //</p>
<h3 id='2.068ab'>2.068ab <small></small></h3>	<p class='l'>syād ādhāro jalādīnāṃ gamanapratibandhataḥ /</p>
<h3 id='2.068cd'>2.068cd <small></small></h3>	<p class='l'>agatīnāṃ kim ādhārair guṇasāmānyakarmaṇām  //</p>
<h3 id='2.069ab'>2.069ab <small></small></h3>	<p class='l'>etena samavāyaś ca samavāyī ca kāraṇam /</p>
<h3 id='2.069cd'>2.069cd <small>(<a href='docExplore?doc_id=PV_2.069cd_2.072ab'>PV_2.069cd_2.072ab</a>)</small></h3>	<p class='l'>vyavasthitatvaṃ jātyāder nirastam anapāśrayāt  //</p>
<h3 id='2.070ab'>2.070ab <small></small></h3>	<p class='l'>parato bhāvanāśaś cet tasya kiṃ sthitihetunā /</p>
<h3 id='2.070cd'>2.070cd <small></small></h3>	<p class='l'>sa vinaśyed vināpy anyair na śaktāḥ sthitihetavaḥ  //</p>
<h3 id='2.071ab'>2.071ab <small></small></h3>	<p class='l'>sthitimān sāśrayaḥ sarvaḥ sarvotpattau ca sāśrayaḥ /</p>
<h3 id='2.071cd'>2.071cd <small></small></h3>	<p class='l'>tasmāt sarvasya bhāvasya na vināśaḥ kadācana  //</p>
<h3 id='2.072ab'>2.072ab <small></small></h3>	<p class='l'>svayaṃ vinaśvarātmā cet tasya kaḥ sthāpakaḥ paraḥ /</p>
<h3 id='2.072cd'>2.072cd <small>(<a href='docExplore?doc_id=PV_2.072cd_2.075cd'>PV_2.072cd_2.075cd</a>)</small></h3>	<p class='l'>svayaṃ na naśvarātmā cet tasya kaḥ sthāpakaḥ paraḥ  //</p>
<h3 id='2.073ab'>2.073ab <small></small></h3>	<p class='l'>buddhivyāpārabhedena nirhrāsātiśayāv api /</p>
<h3 id='2.073cd'>2.073cd <small></small></h3>	<p class='l'>prajñāder bhavato dehanirhrāsātiśayau vinā  //</p>
<h3 id='2.074ab'>2.074ab <small></small></h3>	<p class='l'>idaṃ dīpaprabhādīnām āśritānāṃ na vidyate /</p>
<h3 id='2.074cd'>2.074cd <small></small></h3>	<p class='l'>syāt tato 'pi viśeṣo 'sya na citte 'nupakāriṇi  //</p>
<h3 id='2.075ab'>2.075ab <small></small></h3>	<p class='l'>rāgādivṛddhiḥ puṣṭyādeḥ kadācit sukhaduḥkhajā /</p>
<h3 id='2.075cd'>2.075cd <small></small></h3>	<p class='l'>tayoś ca dhātusāmyāder antararthasya saṃnidheḥ  //</p>
<h3 id='2.076ab'>2.076ab <small>(<a href='docExplore?doc_id=PV_2.076ab_2.079ab'>PV_2.076ab_2.079ab</a>)</small></h3>	<p class='l'>etena saṃnipātādeḥ smṛtibhraṃśādayo gatāḥ /</p>
<h3 id='2.076cd'>2.076cd <small></small></h3>	<p class='l'>vikārayati dhīr evābhyantararthaviśeṣajā  //</p>
<h3 id='2.077ab'>2.077ab <small></small></h3>	<p class='l'>śārdūlaśoṇitādīnāṃ saṃtānātiśaye kvacit /</p>
<h3 id='2.077cd'>2.077cd <small></small></h3>	<p class='l'>mohādayaḥ saṃbhavanti śravaṇekṣaṇato yathā  //</p>
<h3 id='2.078ab'>2.078ab <small></small></h3>	<p class='l'>tasmāt svasyaiva saṃskāraṃ niyamenānuvartate /</p>
<h3 id='2.078cd'>2.078cd <small></small></h3>	<p class='l'>tan nāntarīyakaṃ cittam ataś cittasamāśritam //</p>
<h3 id='2.079ab'>2.079ab <small></small></h3>	<p class='l'>yathā śrutādisaṃskāraḥ kṛtaś cetasi cetasi /</p>
<h3 id='2.079cd'>2.079cd <small>(<a href='docExplore?doc_id=PV_2.079cd_2.082cd'>PV_2.079cd_2.082cd</a>)</small></h3>	<p class='l'>kālena vyajyate 'bhedāt syād dehe 'pi tato guṇaḥ  //</p>
<h3 id='2.080ab'>2.080ab <small></small></h3>	<p class='l'>ananyasattvaneyasya hīnasthānaparigrahaḥ /</p>
<h3 id='2.080cd'>2.080cd <small></small></h3>	<p class='l'>ātmasnehavato duḥkhasukhatyāgāptivāñchayā  //</p>
<h3 id='2.081ab'>2.081ab <small></small></h3>	<p class='l'>duḥkhe viparyāsamatis tṛṣṇā cābandhakāraṇam /</p>
<h3 id='2.081cd'>2.081cd <small></small></h3>	<p class='l'>janmino yasya te na sto na sa janmādhigacchati  //</p>
<h3 id='2.082ab'>2.082ab <small></small></h3>	<p class='l'>gatyāgatī na dṛṣṭe ced indriyāṇām apāṭavāt /</p>
<h3 id='2.082cd'>2.082cd <small></small></h3>	<p class='l'>adṛṣṭir mandanetrasya tanudhūmāgatir yathā  //</p>
<h3 id='2.083ab'>2.083ab <small>(<a href='docExplore?doc_id=PV_2.083ab_2.085cd'>PV_2.083ab_2.085cd</a>)</small></h3>	<p class='l'>tanutvān mūrtam api tu kiṃcit kvacid aśaktimat /</p>
<h3 id='2.083cd'>2.083cd <small></small></h3>	<p class='l'>jalavat sūtavad dhemni nādṛṣṭer asad eva vā  //</p>
<h3 id='2.084ab'>2.084ab <small></small></h3>	<p class='l'>pāṇyādikampe sarvasya kampaprāpter virodhinaḥ /</p>
<h3 id='2.084cd'>2.084cd <small></small></h3>	<p class='l'>ekasmin karmaṇo 'yogāt syāt pṛthak siddhir anyathā  //</p>
<h3 id='2.085ab'>2.085ab <small></small></h3>	<p class='l'>ekasya cāvṛttau sarvasyāvṛttiḥ syād anāvṛttau /</p>
<h3 id='2.085cd'>2.085cd <small></small></h3>	<p class='l'>dṛśyeta rakte caikasmin rāgo 'raktasya vā gatiḥ  //</p>
<h3 id='2.086ab'>2.086ab <small>(<a href='docExplore?doc_id=PV_2.086ab_2.089ab'>PV_2.086ab_2.089ab</a>)</small></h3>	<p class='l'>nāsty ekasamudāyo 'smād anekatve 'pi pūrvavat /</p>
<h3 id='2.086cd'>2.086cd <small></small></h3>	<p class='l'>aviśeṣād aṇutvāc ca na gatiś cen na sidhyati  //</p>
<h3 id='2.087ab'>2.087ab <small></small></h3>	<p class='l'>aviśeṣo viśiṣṭānām aindriyatvam ato 'naṇuḥ /</p>
<h3 id='2.087cd'>2.087cd <small></small></h3>	<p class='l'>etenāvaraṇādīnām abhāvaś ca nirākṛtaḥ  //</p>
<h3 id='2.088ab'>2.088ab <small></small></h3>	<p class='l'>kathaṃ vā sūtahemādimiśraṃ taptopalādi vā /</p>
<h3 id='2.088cd'>2.088cd <small></small></h3>	<p class='l'>dṛśyaṃ pṛthag aśaktānām akṣādīnāṃ gatiḥ katham  //</p>
<h3 id='2.089ab'>2.089ab <small></small></h3>	<p class='l'>saṃyogāc cet samāno 'tra prasaṅgo hemasūtayoḥ /</p>
<h3 id='2.089cd'>2.089cd <small>(<a href='docExplore?doc_id=PV_2.089cd_2.092cd'>PV_2.089cd_2.092cd</a>)</small></h3>	<p class='l'>dṛśyaḥ saṃyoga iti cet kuto 'dṛṣṭāśraye gatiḥ  //</p>
<h3 id='2.090ab'>2.090ab <small></small></h3>	<p class='l'>rasarūpādiyogaś ca viruddha upacārataḥ /</p>
<h3 id='2.090cd'>2.090cd <small></small></h3>	<p class='l'>iṣṭaś ced buddhibhedo 'stu paṅktir dīrgheti vā katham  //</p>
<h3 id='2.091ab'>2.091ab <small></small></h3>	<p class='l'>saṃkhyāsaṃyogakarmāder api tadvat svarūpataḥ /</p>
<h3 id='2.091cd'>2.091cd <small></small></h3>	<p class='l'>abhilāpāc ca bhedena rūpaṃ buddhau na bhāsate  //</p>
<h3 id='2.092ab'>2.092ab <small></small></h3>	<p class='l'>śabdajñāne vikalpena vastubhedānusāriṇā /</p>
<h3 id='2.092cd'>2.092cd <small></small></h3>	<p class='l'>guṇādiṣv iva kalpyārthe naṣṭājāteṣu vā yathā  //</p>
<h3 id='2.093ab'>2.093ab <small>(<a href='docExplore?doc_id=PV_2.093ab_2.095cd'>PV_2.093ab_2.095cd</a>)</small></h3>	<p class='l'>mato yady upacāro 'tra sa iṣṭo yan nibandhanaḥ /</p>
<h3 id='2.093cd'>2.093cd <small></small></h3>	<p class='l'>sa eva sarvabhāveṣu hetuḥ kiṃ neṣyate tayoḥ  //</p>
<h3 id='2.094ab'>2.094ab <small></small></h3>	<p class='l'>upacāro na sarvatra yadi bhinnaviśeṣaṇam /</p>
<h3 id='2.094cd'>2.094cd <small></small></h3>	<p class='l'>mukhyam ity eva ca kuto 'bhinne bhinnārthateti cet  //</p>
<h3 id='2.095ab'>2.095ab <small></small></h3>	<p class='l'>anarthāntarahetutve 'py aparyāyaḥ sitādiṣu /</p>
<h3 id='2.095cd'>2.095cd <small></small></h3>	<p class='l'>saṃkhyādiyoginaḥ śabdās tatrāpy arthāntaraṃ yadi  //</p>
<h3 id='2.096ab'>2.096ab <small>(<a href='docExplore?doc_id=PV_2.096ab_2.098cd'>PV_2.096ab_2.098cd</a>)</small></h3>	<p class='l'>guṇadravyāviśeṣaḥ syād bhinno vyāvṛttibhedataḥ /</p>
<h3 id='2.096cd'>2.096cd <small></small></h3>	<p class='l'>syād anarthāntarārthatve 'py akarmādravyaśabdavat  //</p>
<h3 id='2.097ab'>2.097ab <small></small></h3>	<p class='l'>vyatirekīva yac cāpi sūcyate bhāvavācibhiḥ /</p>
<h3 id='2.097cd'>2.097cd <small></small></h3>	<p class='l'>saṃkhyāditadvataḥ śabdais taddharmāntarabhedakam  //</p>
<h3 id='2.098ab'>2.098ab <small></small></h3>	<p class='l'>śrutis tanmātrajijñāsor na vā kṣiptākhilā parā /</p>
<h3 id='2.098cd'>2.098cd <small></small></h3>	<p class='l'>bhinnaṃ dharmam ivācaṣṭe yogo 'ṅgulyā iti kvacit  //</p>
<h3 id='2.099ab'>2.099ab <small>(<a href='docExplore?doc_id=PV_2.099ab_2.102ab'>PV_2.099ab_2.102ab</a>)</small></h3>	<p class='l'>yuktāṅgulīti sarveṣām ākṣepād dharmivācinī /</p>
<h3 id='2.099cd'>2.099cd <small></small></h3>	<p class='l'>khyātaikārthābhidhāne 'pi tathā vihitasaṃsthitiḥ  //</p>
<h3 id='2.100ab'>2.100ab <small></small></h3>	<p class='l'>rūpādiśaktibhedānām anākṣepeṇa vartate /</p>
<h3 id='2.100cd'>2.100cd <small></small></h3>	<p class='l'>tatsamānaphalāhetuvyavacchede ghaṭaśrutiḥ  //</p>
<h3 id='2.101ab'>2.101ab <small></small></h3>	<p class='l'>ato na rūpaṃ ghaṭa ity ekādhikaraṇā śrutiḥ /</p>
<h3 id='2.101cd'>2.101cd <small></small></h3>	<p class='l'>bhedo 'yam īdṛśo jātisamudāyābhidāyinoḥ  //</p>
<h3 id='2.102ab'>2.102ab <small></small></h3>	<p class='l'>rūpādayo ghaṭasyeti tatsāmānyopasarjanāḥ /</p>
<h3 id='2.102cd'>2.102cd <small>(<a href='docExplore?doc_id=PV_2.102cd_2.105ab'>PV_2.102cd_2.105ab</a>)</small></h3>	<p class='l'>tacchaktibhedāḥ khyāpyante vācyo 'nyo 'py anayā diśā  //</p>
<h3 id='2.103ab'>2.103ab <small></small></h3>	<p class='l'>hetutve ca samastānām ekāṅgavikale 'pi na /</p>
<h3 id='2.103cd'>2.103cd <small></small></h3>	<p class='l'>pratyekam api sāmarthye yugapad bahusaṃbhavaḥ  //</p>
<h3 id='2.104ab'>2.104ab <small></small></h3>	<p class='l'>nānekatvasya tulyatvāt prāṇāpānau niyāmakau /</p>
<h3 id='2.104cd'>2.104cd <small></small></h3>	<p class='l'>ekatve 'pi bahuvyaktis taddhetor nityasaṃnidheḥ  //</p>
<h3 id='2.105ab'>2.105ab <small></small></h3>	<p class='l'>nānekahetur iti cen nāviśeṣāt kramād api /</p>
<h3 id='2.105cd'>2.105cd <small>(<a href='docExplore?doc_id=PV_2.105cd_2.108cd'>PV_2.105cd_2.108cd</a>)</small></h3>	<p class='l'>naikaprāṇe 'py anekārthagrahaṇān niyamas tataḥ  //</p>
<h3 id='2.106ab'>2.106ab <small></small></h3>	<p class='l'>ekayānekavijñāne buddhyāstu sakṛd eva tat /</p>
<h3 id='2.106cd'>2.106cd <small></small></h3>	<p class='l'>avirodhāt krameṇāpi mā bhūt tadaviśeṣataḥ  //</p>
<h3 id='2.107ab'>2.107ab <small></small></h3>	<p class='l'>bahavaḥ kṣaṇikāḥ prāṇā asvajātīyakāḥ kila /</p>
<h3 id='2.107cd'>2.107cd <small></small></h3>	<p class='l'>tādṛśām eva cittānāṃ kalpyante yadi kāraṇam  //</p>
<h3 id='2.108ab'>2.108ab <small></small></h3>	<p class='l'>kramavantaḥ kathaṃ te syuḥ kramavad dhetunā vinā /</p>
<h3 id='2.108cd'>2.108cd <small></small></h3>	<p class='l'>pūrvasvajātihetutve na syād ādyasya saṃbhavaḥ  //</p>
<h3 id='2.109ab'>2.109ab <small>(<a href='docExplore?doc_id=PV_2.109ab_2.111cd'>PV_2.109ab_2.111cd</a>)</small></h3>	<p class='l'>tad dhetus tādṛśo nāsti sati vānekatā dhruvam /</p>
<h3 id='2.109cd'>2.109cd <small></small></h3>	<p class='l'>prāṇānāṃ bhinnadeśatvāt sakṛj janma dhiyāmataḥ  //</p>
<h3 id='2.110ab'>2.110ab <small></small></h3>	<p class='l'>yady ekakāliko 'neko 'py ekacaitanyakāraṇam /</p>
<h3 id='2.110cd'>2.110cd <small></small></h3>	<p class='l'>ekasyāpi na vaikalye syān mandaśvasitādiṣu  //</p>
<h3 id='2.111ab'>2.111ab <small></small></h3>	<p class='l'>atha hetur yathābhāvaṃ jñāne 'pi syād viśiṣṭatā /</p>
<h3 id='2.111cd'>2.111cd <small></small></h3>	<p class='l'>na hi tat tasya kāryaṃ yady asya bhedān na bhidyate  //</p>
<h3 id='2.112ab'>2.112ab <small>(<a href='docExplore?doc_id=PV_2.112ab_2.115ab'>PV_2.112ab_2.115ab</a>)</small></h3>	<p class='l'>vijñānaṃ śaktiniyamād ekam ekasya kāraṇam /</p>
<h3 id='2.112cd'>2.112cd <small></small></h3>	<p class='l'>anyārthāsaktiviguṇe jñāne 'narthāntaragrahāt  //</p>
<h3 id='2.113ab'>2.113ab <small></small></h3>	<p class='l'>śarīrāt sakṛd utpannā dhīḥ svajātyā niyamyate /</p>
<h3 id='2.113cd'>2.113cd <small></small></h3>	<p class='l'>parataś cet samarthasya dehasya viratiḥ kutaḥ  //</p>
<h3 id='2.114ab'>2.114ab <small></small></h3>	<p class='l'>anāśrayān nivṛtte syāc charīre cetasaḥ sthitiḥ /</p>
<h3 id='2.114cd'>2.114cd <small></small></h3>	<p class='l'>kevalasyeti cec cittasaṃtānaṃ sthitikāraṇam  //</p>
<h3 id='2.115ab'>2.115ab <small></small></h3>	<p class='l'>taddhetuvṛttilābhāya nāṅgatāṃ yadi gacchati /</p>
<h3 id='2.115cd'>2.115cd <small>(<a href='docExplore?doc_id=PV_2.115cd_2.118cd'>PV_2.115cd_2.118cd</a>)</small></h3>	<p class='l'>hetur dehāntarotpattau pañcāyatanam aihikam  //</p>
<h3 id='2.116ab'>2.116ab <small></small></h3>	<p class='l'>tadaṅgabhāvahetutvaniṣedhe 'nupalambhanam /</p>
<h3 id='2.116cd'>2.116cd <small></small></h3>	<p class='l'>aniścayakaraṃ proktam indriyādy api śeṣavat  //</p>
<h3 id='2.117ab'>2.117ab <small></small></h3>	<p class='l'>dṛṣṭā ca śaktiḥ pūrveṣām indriyāṇāṃ svajātiṣu /</p>
<h3 id='2.117cd'>2.117cd <small></small></h3>	<p class='l'>vikāradarśanāt siddham aparāparajanma ca  //</p>
<h3 id='2.118ab'>2.118ab <small></small></h3>	<p class='l'>śarīrād yadi tajjanma prasaṅgaḥ pūrvavad bhavet /</p>
<h3 id='2.118cd'>2.118cd <small></small></h3>	<p class='l'>cittāc cet tata evāstu janma dehāntarasya ca  //</p>
<h3 id='2.119ab'>2.119ab <small>(<a href='docExplore?doc_id=PV_2.119ab_2.122ab'>PV_2.119ab_2.122ab</a>)</small></h3>	<p class='l'>tasmān na hetuvaikalyāt sarveṣām antyacetasām /</p>
<h3 id='2.119cd'>2.119cd <small></small></h3>	<p class='l'>asaṃdhir īdṛśaṃ tena śeṣavat sādhanaṃ matam  //</p>
<h3 id='2.120ab'>2.120ab <small></small></h3>	<p class='l'>abhyāsena viśeṣe 'pi laṅghanodakatāpavat /</p>
<h3 id='2.120cd'>2.120cd <small></small></h3>	<p class='l'>svabhāvātikramo mā bhūd iti ced āhitaḥ sa cet  //</p>
<h3 id='2.121ab'>2.121ab <small></small></h3>	<p class='l'>punar yatnam apekṣeta yadi syāc cāsthirāśrayaḥ /</p>
<h3 id='2.121cd'>2.121cd <small></small></h3>	<p class='l'>viśeṣo naiva bardheta svabhāvaś ca na tādṛśaḥ  //</p>
<h3 id='2.122ab'>2.122ab <small></small></h3>	<p class='l'>tatropayuktaśaktīnāṃ viśeṣānuttarān prati /</p>
<h3 id='2.122cd'>2.122cd <small>(<a href='docExplore?doc_id=PV_2.122cd_2.125ab'>PV_2.122cd_2.125ab</a>)</small></h3>	<p class='l'>sādhanānām asāmarthyān nityaṃ cānāśrayasthiteḥ  //</p>
<h3 id='2.123ab'>2.123ab <small></small></h3>	<p class='l'>viśeṣasyāsvabhāvatvād vṛddhāv apy āhito yadā /</p>
<h3 id='2.123cd'>2.123cd <small></small></h3>	<p class='l'>nāpekṣeta punar yatnaṃ yatno 'nyaḥ syād viśeṣakṛt  //</p>
<h3 id='2.124ab'>2.124ab <small></small></h3>	<p class='l'>kāṣṭhapāradahemāder agnyāder iva cetasi /</p>
<h3 id='2.124cd'>2.124cd <small></small></h3>	<p class='l'>abhyāsajāḥ pravartante svarasena kṛpādayaḥ  //</p>
<h3 id='2.125ab'>2.125ab <small></small></h3>	<p class='l'>tasmāt sa teṣām utpannaḥ svabhāvo jāyate guṇaḥ /</p>
<h3 id='2.125cd'>2.125cd <small>(<a href='docExplore?doc_id=PV_2.125cd_2.128ab'>PV_2.125cd_2.128ab</a>)</small></h3>	<p class='l'>taduttarottaro yatno viśeṣasya vidhāyakaḥ  //</p>
<h3 id='2.126ab'>2.126ab <small></small></h3>	<p class='l'>yasmāc ca tulyajātīyapūrvabījapravṛddhayaḥ /</p>
<h3 id='2.126cd'>2.126cd <small></small></h3>	<p class='l'>kṛpādibuddhayas tāsāṃ saty abhyāse kutaḥ sthitiḥ  //</p>
<h3 id='2.127ab'>2.127ab <small></small></h3>	<p class='l'>na caivaṃ laṅghanād eva laṅghanaṃ balayatnayoḥ /</p>
<h3 id='2.127cd'>2.127cd <small></small></h3>	<p class='l'>taddhetvoḥ sthitaśaktitvāl laṅghanasya sthitātmatā  //</p>
<h3 id='2.128ab'>2.128ab <small></small></h3>	<p class='l'>tasyādau dehavaiguṇyāt paścād vadavilaṅghanaṃ /</p>
<h3 id='2.128cd'>2.128cd <small>(<a href='docExplore?doc_id=PV_2.128cd_2.131ab'>PV_2.128cd_2.131ab</a>)</small></h3>	<p class='l'>śanair yatnena vaiguṇye niraste svabale sthitiḥ  //</p>
<h3 id='2.129ab'>2.129ab <small></small></h3>	<p class='l'>kṛpā svabījaprabhavā svabījaprabhavair na cet /</p>
<h3 id='2.129cd'>2.129cd <small></small></h3>	<p class='l'>vipakṣair bādhyate cet te prayāty atyantasātmatām  //</p>
<h3 id='2.130ab'>2.130ab <small></small></h3>	<p class='l'>tathā hi mūlam abhyāsaḥ pūrvaḥ pūrvaḥ parasya tu /</p>
<h3 id='2.130cd'>2.130cd <small></small></h3>	<p class='l'>kṛpāvairāgyabodhādeś cittadharmasya pāṭave  //</p>
<h3 id='2.131ab'>2.131ab <small></small></h3>	<p class='l'>kṛpātmakatvam abhyāsād ghṛṇāvairāgyarāgavat /</p>

<h2 id='II.2.d śāstṛtvād bhagavān pramāṇam 131cd–139ab'>II.2.d śāstṛtvād bhagavān pramāṇam 131cd–139ab</h2>

<h3 id='2.131cd'>2.131cd <small>(<a href='docExplore?doc_id=PV_2.131cd_2.134ab'>PV_2.131cd_2.134ab</a>)</small></h3>	<p class='l'>dayāvān duḥkhahānārtham upāyeṣv abhiyujyate //</p>
<h3 id='2.132ab'>2.132ab <small></small></h3>	<p class='l'>parokṣopeyataddhetos tadākhyānaṃ hi duṣkaram /</p>
<h3 id='2.132cd'>2.132cd <small></small></h3>	<p class='l'>yuktyāgamābhyāṃ vimṛśan duḥkhahetuṃ parīkṣate //</p>
<h3 id='2.133ab'>2.133ab <small></small></h3>	<p class='l'>tasyānityādirūpaṃ ca duḥkhasyaiva viśeṣaṇaiḥ /</p>
<h3 id='2.133cd'>2.133cd <small></small></h3>	<p class='l'>yatas tathā sthite hetau nivṛttir neti paśyati //</p>
<h3 id='2.134ab'>2.134ab <small></small></h3>	<p class='l'>phalasya hetor hānārthaṃ tadvipakṣaṃ parīkṣate /</p>
<h3 id='2.134cd'>2.134cd <small>(<a href='docExplore?doc_id=PV_2.134cd_2.139ab'>PV_2.134cd_2.139ab</a>)</small></h3>	<p class='l'>sādhyate tadvipakṣo 'pi heto rūpāvabodhataḥ //</p>
<h3 id='2.135ab'>2.135ab <small></small></h3>	<p class='l'>ātmātmīyagrahakṛtaḥ snehaḥ saṃskāragocaraḥ /</p>
<h3 id='2.135cd'>2.135cd <small></small></h3>	<p class='l'>hetur virodhi nairātmyadarśanaṃ tasya bādhakam //</p>
<h3 id='2.136ab'>2.136ab <small></small></h3>	<p class='l'>bahuśo bahudhopāyaṃ kālena bahunāsya ca /</p>
<h3 id='2.136cd'>2.136cd <small></small></h3>	<p class='l'>gacchanty abhyasyatas tatra guṇadoṣāḥ prakāśatām //</p>
<h3 id='2.137ab'>2.137ab <small></small></h3>	<p class='l'>buddheś ca pāṭavād dhetor vāsanātaḥ prahīyate /</p>
<h3 id='2.137cd'>2.137cd <small></small></h3>	<p class='l'>padārthavṛtteḥ khaṅgāder viśeṣo 'yaṃ mahāmuneḥ //</p>
<h3 id='2.138ab'>2.138ab <small></small></h3>	<p class='l'>upāyābhyāsa evāyaṃ tādarthyāc chāsanaṃ matam /</p>
<h3 id='2.138cd'>2.138cd <small></small></h3>	<p class='l'>niṣpatteḥ prathamaṃ bhāvād dhetur uktam idaṃ dvayam //</p>
<h3 id='2.139ab'>2.139ab <small></small></h3>	<p class='l'>hetoḥ prahāṇaṃ triguṇaṃ sugatatvam aniśrayāt /</p>

<h2 id='II.2.e sugatatvād bhagavān pramāṇam 139cd–145ab'>II.2.e sugatatvād bhagavān pramāṇam 139cd–145ab</h2>

<h3 id='2.139cd'>2.139cd <small>(<a href='docExplore?doc_id=PV_2.139cd_2.145ab'>PV_2.139cd_2.145ab</a>)</small></h3>	<p class='l'>duḥkhasya śastaṃ nairātmyadṛṣṭes tad yuktito 'pi vā //</p>
<h3 id='2.140ab'>2.140ab <small></small></h3>	<p class='l'>punar āvṛttir ity uktau janmadoṣasamudbhavau /</p>
<h3 id='2.140cd'>2.140cd <small></small></h3>	<p class='l'>ātmadarśanabījasya hānād apunar āgamaḥ //</p>
<h3 id='2.141ab'>2.141ab <small></small></h3>	<p class='l'>tadbhūtabhinnātmatayāśeṣam akleśanirjaram /</p>
<h3 id='2.141cd'>2.141cd <small></small></h3>	<p class='l'>kāyavāgbuddhivaiguṇyaṃ mārgoktyapaṭutāpi vā //</p>
<h3 id='2.142ab'>2.142ab <small></small></h3>	<p class='l'>aśeṣahānam abhyāsād uktyāder doṣasaṃkṣayaḥ /</p>
<h3 id='2.142cd'>2.142cd <small></small></h3>	<p class='l'>nety eke vyatireko 'sya saṃdigdhāvyabhicāryataḥ //</p>
<h3 id='2.143ab'>2.143ab <small></small></h3>	<p class='l'>akṣayitvaṃ ca doṣāṇāṃ nityatvād anupāyataḥ /</p>
<h3 id='2.143cd'>2.143cd <small></small></h3>	<p class='l'>upāyasyāparijñānād iti vā parikalpayet //</p>
<h3 id='2.144ab'>2.144ab <small></small></h3>	<p class='l'>hetumattvād viruddhasya hetor abhyāsataḥ kṣayāt /</p>
<h3 id='2.144cd'>2.144cd <small></small></h3>	<p class='l'>hetusvabhāvajñānena tajjñānam api sādhyate //</p>
<h3 id='2.145ab'>2.145ab <small></small></h3>	<p class='l'>tāyaḥ svadṛṣṭamārgoktir vaiphalyād vakti nānṛtam /</p>

<h2 id='II.2.f tāyitvād bhagavān pramāṇam 145cd–283ab'>II.2.f tāyitvād bhagavān pramāṇam 145cd–283ab</h2>

<h3 id='2.145cd'>2.145cd <small>(<a href='docExplore?doc_id=PV_2.145cd_2.148ab'>PV_2.145cd_2.148ab</a>)</small></h3>	<p class='l'>dayālutvāt parārthaṃ ca sarvārambhābhiyogataḥ //</p>
<h3 id='2.146ab'>2.146ab <small></small></h3>	<p class='l'>tataḥ pramāṇaṃ tāyo vā catuḥsatyaprakāśanam /</p>
<h3 id='2.146cd'>2.146cd <small></small></h3>	<p class='l'>duḥkhaṃ saṃsāriṇaḥ skandhā rāgādeḥ pāṭavekṣaṇāt //</p>
<h3 id='2.147ab'>2.147ab <small></small></h3>	<p class='l'>abhyāsān na yadṛcchāto 'hetor janmavirodhataḥ /</p>
<h3 id='2.147cd'>2.147cd <small></small></h3>	<p class='l'>vyabhicārān na vātādidharmaḥ prakṛtisaṃkarāt //</p>
<h3 id='2.148ab'>2.148ab <small></small></h3>	<p class='l'>adoṣaś cet tadanyo 'pi dharmaḥ kiṃ tasya nekṣyate /</p>
<h3 id='2.148cd'>2.148cd <small>(<a href='docExplore?doc_id=PV_2.148cd_2.151cd'>PV_2.148cd_2.151cd</a>)</small></h3>	<p class='l'>na sarvadharmaḥ sarveṣāṃ samarāgaprasaṅgataḥ //</p>
<h3 id='2.149ab'>2.149ab <small></small></h3>	<p class='l'>rūpādivad adoṣaś cet tulyaṃ tatrāpi codanam /</p>
<h3 id='2.149cd'>2.149cd <small></small></h3>	<p class='l'>ādhipatyaṃ viśiṣṭānāṃ yadi tatra na karmaṇām //</p>
<h3 id='2.150ab'>2.150ab <small></small></h3>	<p class='l'>viśeṣe 'pi ca doṣānām aviśeṣād asiddhatā /</p>
<h3 id='2.150cd'>2.150cd <small></small></h3>	<p class='l'>na vikārād vikāreṇa sarveṣāṃ na ca sarvajāḥ //</p>
<h3 id='2.151ab'>2.151ab <small></small></h3>	<p class='l'>kāraṇe vardhamāne ca kāryahānir na yujyate /</p>
<h3 id='2.151cd'>2.151cd <small></small></h3>	<p class='l'>tāpādiṣv iva rāgāder vikāro 'pi sukhādijaḥ //</p>
<h3 id='2.152ab'>2.152ab <small>(<a href='docExplore?doc_id=PV_2.152ab_2.154cd'>PV_2.152ab_2.154cd</a>)</small></h3>	<p class='l'>vaiṣamyajena duḥkhena rāgasyānudbhavo yadi /</p>
<h3 id='2.152cd'>2.152cd <small></small></h3>	<p class='l'>vācyaṃ kenodbhavaḥ sāmyān madavṛddhiḥ smaras tataḥ //</p>
<h3 id='2.153ab'>2.153ab <small></small></h3>	<p class='l'>rāgī viṣam adoṣo 'pi dṛṣṭaḥ sāmye 'pi nāparaḥ /</p>
<h3 id='2.153cd'>2.153cd <small></small></h3>	<p class='l'>kṣayād asṛksruto 'py anye naikastrīniyato madaḥ //</p>
<h3 id='2.154ab'>2.154ab <small></small></h3>	<p class='l'>te naikasyāṃ na tīvraḥ syād aṅgarūpādy apīti cet /</p>
<h3 id='2.154cd'>2.154cd <small></small></h3>	<p class='l'>na sarveṣām anekāntān na cāpy aniyato bhavet //</p>
<h3 id='2.155ab'>2.155ab <small>(<a href='docExplore?doc_id=PV_2.155ab_2.158ab'>PV_2.155ab_2.158ab</a>)</small></h3>	<p class='l'>aguṇagrāhiṇo 'pi syād aṅgaṃ so 'pi guṇagrahaḥ /</p>
<h3 id='2.155cd'>2.155cd <small></small></h3>	<p class='l'>yadi sarvā guṇagrāhī syād dhetor aviśeṣataḥ //</p>
<h3 id='2.156ab'>2.156ab <small></small></h3>	<p class='l'>yad avastho mato rāgī na dveṣī syāc ca tādṛśaḥ /</p>
<h3 id='2.156cd'>2.156cd <small></small></h3>	<p class='l'>tayor asamarūpatvān niyamaś cātra nekṣyate //</p>
<h3 id='2.157ab'>2.157ab <small></small></h3>	<p class='l'>sajātivāsanābhedapratibaddhapravṛttayaḥ /</p>
<h3 id='2.157cd'>2.157cd <small></small></h3>	<p class='l'>yasya rāgādayas tasya naite doṣāḥ prasaṅginaḥ //</p>
<h3 id='2.158ab'>2.158ab <small></small></h3>	<p class='l'>etena bhūtadharmatvaṃ niṣiddhaṃ niśrayasya ca /</p>
<h3 id='2.158cd'>2.158cd <small>(<a href='docExplore?doc_id=PV_2.158cd_2.161cd'>PV_2.158cd_2.161cd</a>)</small></h3>	<p class='l'>niṣedhān na pṛthivyādiniśritā dhavalādayaḥ //</p>
<h3 id='2.159ab'>2.159ab <small></small></h3>	<p class='l'>tadupādāya śabdaś ca hetvarthaḥ svāśrayeṇa ca /</p>
<h3 id='2.159cd'>2.159cd <small></small></h3>	<p class='l'>avinirbhāgavartitvād āśrayāyuktam anyathā //</p>
<h3 id='2.160ab'>2.160ab <small></small></h3>	<p class='l'>madādiśakter iva ced vinirbhāgo na vastunaḥ /</p>
<h3 id='2.160cd'>2.160cd <small></small></h3>	<p class='l'>śaktir arthāntaraṃ vastu naśyen nāśritam āśraye //</p>
<h3 id='2.161ab'>2.161ab <small></small></h3>	<p class='l'>tiṣṭhaty avikale yāti tattulyaṃ cen na bhedataḥ /</p>
<h3 id='2.161cd'>2.161cd <small></small></h3>	<p class='l'>bhūtacetanayor bhinnapratibhāsāvabodhataḥ //</p>
<h3 id='2.162ab'>2.162ab <small>(<a href='docExplore?doc_id=PV_2.162ab_2.165ab'>PV_2.162ab_2.165ab</a>)</small></h3>	<p class='l'>āvikāraṃ ca kāyasya tulyarūpaṃ bhaven manaḥ /</p>
<h3 id='2.162cd'>2.162cd <small></small></h3>	<p class='l'>rūpādivad vikalpasya kaivārthaparatantratā //</p>
<h3 id='2.163ab'>2.163ab <small></small></h3>	<p class='l'>anapekṣya yadā kāyaṃ vāsanābodhakāraṇam /</p>
<h3 id='2.163cd'>2.163cd <small></small></h3>	<p class='l'>jñānaṃ syāt kasyacit kiṃcit kadācit tena kiṃcana //</p>
<h3 id='2.164ab'>2.164ab <small></small></h3>	<p class='l'>avijñānasya vijñānānupādānāc ca sidhyati /</p>
<h3 id='2.164cd'>2.164cd <small></small></h3>	<p class='l'>vijñānaśaktisaṃbandhād iṣṭaś cet sarvavastunaḥ //</p>
<h3 id='2.165ab'>2.165ab <small></small></h3>	<p class='l'>etat sāṃkhyapaśoḥ ko 'nyaḥ salajjo vaktum īhate /</p>
<h3 id='2.165cd'>2.165cd <small>(<a href='docExplore?doc_id=PV_2.165cd_2.168cd'>PV_2.165cd_2.168cd</a>)</small></h3>	<p class='l'>adṛṣṭapūrvam astīti tṛṇāgre kariṇāṃ śatam //</p>
<h3 id='2.166ab'>2.166ab <small></small></h3>	<p class='l'>yad rūpaṃ dṛśyatāṃ yātaṃ tad rūpaṃ prāṅ na dṛśyate /</p>
<h3 id='2.166cd'>2.166cd <small></small></h3>	<p class='l'>śatadhā viprakīrṇe 'pi hetau tad vidyate katham //</p>
<h3 id='2.167ab'>2.167ab <small></small></h3>	<p class='l'>rāgādyaniyamo 'pūrvaprādur bhāve prasajyate /</p>
<h3 id='2.167cd'>2.167cd <small></small></h3>	<p class='l'>bhūtātmatānatikrānteḥ sarvo rāgādimān yadi //</p>
<h3 id='2.168ab'>2.168ab <small></small></h3>	<p class='l'>sarvaḥ samānarāgaḥ syād bhūtātiśayato na cet /</p>
<h3 id='2.168cd'>2.168cd <small></small></h3>	<p class='l'>bhūtānāṃ prāṇitābhede 'py ayaṃ bhedo yad āśrayaḥ //</p>
<h3 id='2.169ab'>2.169ab <small>(<a href='docExplore?doc_id=PV_2.169ab_2.171cd'>PV_2.169ab_2.171cd</a>)</small></h3>	<p class='l'>tan nirhrāsātiśayavat tad bhāvāt tāni hāpayet /</p>
<h3 id='2.169cd'>2.169cd <small></small></h3>	<p class='l'>na ced bhede 'pi rāgādihetutulyātmatākṣayaḥ //</p>
<h3 id='2.170ab'>2.170ab <small></small></h3>	<p class='l'>sarvatra rāgaḥ sadṛśaḥ syād dhetoḥ sadṛśātmanaḥ /</p>
<h3 id='2.170cd'>2.170cd <small></small></h3>	<p class='l'>na hi gopratyayasyāsti samānārthabhuvaḥ kvacit //</p>
<h3 id='2.171ab'>2.171ab <small></small></h3>	<p class='l'>tāratamyaṃ pṛthivyādau prāṇitāder ihāpi vā /</p>
<h3 id='2.171cd'>2.171cd <small></small></h3>	<p class='l'>auṣṇyasya tāratamye 'pi nānuṣṇo 'gniḥ kadācana //</p>
<h3 id='2.172ab'>2.172ab <small>(<a href='docExplore?doc_id=PV_2.172ab_2.175ab'>PV_2.172ab_2.175ab</a>)</small></h3>	<p class='l'>tathehāpīti cen nāgner auṣṇyād bhedaniṣedhataḥ /</p>
<h3 id='2.172cd'>2.172cd <small></small></h3>	<p class='l'>tāratamyānubhavino yasyānyasya sato guṇāḥ //</p>
<h3 id='2.173ab'>2.173ab <small></small></h3>	<p class='l'>te kvacit pratihanyante tadbhede dhavalādivat /</p>
<h3 id='2.173cd'>2.173cd <small></small></h3>	<p class='l'>rūpādivan na niyamas teṣāṃ bhūtāvibhāgataḥ //</p>
<h3 id='2.174ab'>2.174ab <small></small></h3>	<p class='l'>tattulyaṃ cen na rāgādeḥ sahotpattiprasaṅgataḥ /</p>
<h3 id='2.174cd'>2.174cd <small></small></h3>	<p class='l'>vikalpyaviṣayatvāc ca viṣayā na niyāmakāḥ //</p>
<h3 id='2.175ab'>2.175ab <small></small></h3>	<p class='l'>sabhāgahetuvirahād rāgāder niyamo na vā /</p>
<h3 id='2.175cd'>2.175cd <small>(<a href='docExplore?doc_id=PV_2.175cd_2.178ab'>PV_2.175cd_2.178ab</a>)</small></h3>	<p class='l'>sarvadā sarvabuddhīnāṃ janma vā hetusaṃnidheḥ //</p>
<h3 id='2.176ab'>2.176ab <small></small></h3>	<p class='l'>kadācid upalambhāt tad adhruvaṃ doṣaniśrayāt /</p>
<h3 id='2.176cd'>2.176cd <small></small></h3>	<p class='l'>duḥkhaṃ hetuvaśatvāc ca na cātmā nāpy adhiṣṭhitam //</p>
<h3 id='2.177ab'>2.177ab <small></small></h3>	<p class='l'>nākāraṇam adhiṣṭhātā nityaṃ vā janakaṃ katham /</p>
<h3 id='2.177cd'>2.177cd <small></small></h3>	<p class='l'>tasmād anekam ekasmād bhinnakālaṃ na jāyate //</p>
<h3 id='2.178ab'>2.178ab <small></small></h3>	<p class='l'>kāryānutpādato 'nyeṣu saṃgateṣv api hetuṣu /</p>
<h3 id='2.178cd'>2.178cd <small>(<a href='docExplore?doc_id=PV_2.178cd_2.181cd'>PV_2.178cd_2.181cd</a>)</small></h3>	<p class='l'>hetvantarānumānaṃ syān naitan nityeṣu vidyate //</p>
<h3 id='2.179ab'>2.179ab <small></small></h3>	<p class='l'>kādācitkatayā siddhā duḥkhasyāsya sahetutā /</p>
<h3 id='2.179cd'>2.179cd <small></small></h3>	<p class='l'>nityaṃ sattvam asattvaṃ vāhetor anyānapekṣaṇāt //</p>
<h3 id='2.180ab'>2.180ab <small></small></h3>	<p class='l'>taikṣṇyādīnāṃ yathā nāsti kāraṇaṃ kaṇḍakādiṣu /</p>
<h3 id='2.180cd'>2.180cd <small></small></h3>	<p class='l'>tathākāraṇam etat syād iti kecit pracakṣate //</p>
<h3 id='2.181ab'>2.181ab <small></small></h3>	<p class='l'>saty eva yasmin yaj janma vikāre vāpi vikriyā /</p>
<h3 id='2.181cd'>2.181cd <small></small></h3>	<p class='l'>tat tasya kāraṇaṃ prāhus tat teṣām api vidyate //</p>
<h3 id='2.182ab'>2.182ab <small>(<a href='docExplore?doc_id=PV_2.182ab_2.184cd'>PV_2.182ab_2.184cd</a>)</small></h3>	<p class='l'>sparśasya rūpahetutvād darśane 'sti nimittatā /</p>
<h3 id='2.182cd'>2.182cd <small></small></h3>	<p class='l'>nityānāṃ pratiṣedhena neśvarādeś ca saṃbhavaḥ //</p>
<h3 id='2.183ab'>2.183ab <small></small></h3>	<p class='l'>asāmarthyād ato hetur bhavavāñchāparigrahaḥ /</p>
<h3 id='2.183cd'>2.183cd <small></small></h3>	<p class='l'>yasmād deśaviśeṣasya tat prāptyāśākṛto nṛṇām //</p>
<h3 id='2.184ab'>2.184ab <small></small></h3>	<p class='l'>sā bhavec chāptyanāptīcchoḥ pravṛttiḥ sukhaduḥkhayoḥ /</p>
<h3 id='2.184cd'>2.184cd <small></small></h3>	<p class='l'>yato 'pi prāṇinaḥ kāmavibhavecche ca te mate //</p>
<h3 id='2.185ab'>2.185ab <small>(<a href='docExplore?doc_id=PV_2.185ab_2.188ab'>PV_2.185ab_2.188ab</a>)</small></h3>	<p class='l'>sarvatra cātmasnehasya hetutvāt saṃpravartate /</p>
<h3 id='2.185cd'>2.185cd <small></small></h3>	<p class='l'>asukhe sukhasaṃjñasya tasmāt tṛṣṇā bhavāśrayaḥ //</p>
<h3 id='2.186ab'>2.186ab <small></small></h3>	<p class='l'>viraktajanmādṛṣṭer ity ācāryāḥ saṃpracakṣate /</p>
<h3 id='2.186cd'>2.186cd <small></small></h3>	<p class='l'>adeharāgādṛṣṭeś ca dehād rāgasamudbhavaḥ //</p>
<h3 id='2.187ab'>2.187ab <small></small></h3>	<p class='l'>nimittopagamād iṣṭam upādānaṃ tu vāryate /</p>
<h3 id='2.187cd'>2.187cd <small></small></h3>	<p class='l'>imān tu yuktiman vicchan bādhate svamataṃ svayam //</p>
<h3 id='2.188ab'>2.188ab <small></small></h3>	<p class='l'>janmanā sahabhāvaś cet jātānāṃ rāgadarśanāt /</p>
<h3 id='2.188cd'>2.188cd <small>(<a href='docExplore?doc_id=PV_2.188cd_2.191ab'>PV_2.188cd_2.191ab</a>)</small></h3>	<p class='l'>sabhāgajāteḥ prāk siddhiḥ kāraṇatve 'pi noditam //</p>
<h3 id='2.189ab'>2.189ab <small></small></h3>	<p class='l'>ajñānam uktā tṛṣṇaiva saṃtānapreraṇād bhave /</p>
<h3 id='2.189cd'>2.189cd <small></small></h3>	<p class='l'>ānantaryān na karmāpi sati tasminn asaṃbhavāt //</p>
<h3 id='2.190ab'>2.190ab <small></small></h3>	<p class='l'>tad anātyantikaṃ hetoḥ pratibandhādisaṃbhavāt /</p>
<h3 id='2.190cd'>2.190cd <small></small></h3>	<p class='l'>saṃsāritvād anirmokṣo neṣṭatvād aprasiddhitaḥ //</p>
<h3 id='2.191ab'>2.191ab <small></small></h3>	<p class='l'>yāvad ātmani na premṇo hāniḥ sa paritasyati /</p>
<h3 id='2.191cd'>2.191cd <small>(<a href='docExplore?doc_id=PV_2.191cd_2.194cd'>PV_2.191cd_2.194cd</a>)</small></h3>	<p class='l'>tāvad duḥkhitam āropya na ca svastho 'vatiṣṭhate //</p>
<h3 id='2.192ab'>2.192ab <small></small></h3>	<p class='l'>mithyādhyāropahānārthaṃ yatno 'saty api moktari /</p>
<h3 id='2.192cd'>2.192cd <small></small></h3>	<p class='l'>avasthāvītarāgāṇāṃ dayayā karmaṇāpi vā //</p>
<h3 id='2.193ab'>2.193ab <small></small></h3>	<p class='l'>ākṣipte 'vinivṛttīṣṭeḥ sahakārikṣayād alam /</p>
<h3 id='2.193cd'>2.193cd <small></small></h3>	<p class='l'>nākṣeptum aparaṃ karma bhavatṛṣṇāvilaṅghinām //</p>
<h3 id='2.194ab'>2.194ab <small></small></h3>	<p class='l'>duḥkhajñāne 'viruddhasya pūrvasaṃskāravāhinī /</p>
<h3 id='2.194cd'>2.194cd <small></small></h3>	<p class='l'>vastudharmodayotpattir na sā sattvānurodhinī //</p>
<h3 id='2.195ab'>2.195ab <small>(<a href='docExplore?doc_id=PV_2.195ab_2.198ab'>PV_2.195ab_2.198ab</a>)</small></h3>	<p class='l'>ātmāntarasamāropād rāgo dharme 'tadātmake /</p>
<h3 id='2.195cd'>2.195cd <small></small></h3>	<p class='l'>duḥkhasaṃtānasaṃsparśamātreṇaiva dayodayaḥ //</p>
<h3 id='2.196ab'>2.196ab <small></small></h3>	<p class='l'>mohaś ca mūlaṃ doṣāṇāṃ sa ca sattvagraho vinā /</p>
<h3 id='2.196cd'>2.196cd <small></small></h3>	<p class='l'>tenādyahetau na dveṣo na doṣo 'taḥ kṛpā matā //</p>
<h3 id='2.197ab'>2.197ab <small></small></h3>	<p class='l'>nāmuktiḥ pūrvasaṃskārakṣaye 'nyāpratisaṃdhitaḥ /</p>
<h3 id='2.197cd'>2.197cd <small></small></h3>	<p class='l'>akṣīṇaśaktiḥ saṃskāro yeṣāṃ tiṣṭhanti te 'naghāḥ //</p>
<h3 id='2.198ab'>2.198ab <small></small></h3>	<p class='l'>mandatvāt karuṇāyāś ca na yatnaḥ sthāpane mahān /</p>
<h3 id='2.198cd'>2.198cd <small>(<a href='docExplore?doc_id=PV_2.198cd_2.201ab'>PV_2.198cd_2.201ab</a>)</small></h3>	<p class='l'>tiṣṭhanty eva parādhīnāḥ yeṣāṃ tu mahatī kṛpā //</p>
<h3 id='2.199ab'>2.199ab <small></small></h3>	<p class='l'>satkāyadṛṣṭer vigamād ādya evābhavo bhavet /</p>
<h3 id='2.199cd'>2.199cd <small></small></h3>	<p class='l'>mārge cet sahajāhāner na hānau vā bhavaḥ kutaḥ //</p>
<h3 id='2.200ab'>2.200ab <small></small></h3>	<p class='l'>sukhī bhave 'yaṃ duḥkhī vā mā bhūvam iti tṛṣyataḥ /</p>
<h3 id='2.200cd'>2.200cd <small></small></h3>	<p class='l'>yaivāham iti dhīḥ saiva sahajaṃ sattvadarśanam //</p>
<h3 id='2.201ab'>2.201ab <small></small></h3>	<p class='l'>na hy apaśyann aham iti snihyaty ātmani kaścana /</p>
<h3 id='2.201cd'>2.201cd <small>(<a href='docExplore?doc_id=PV_2.201cd_2.204ab'>PV_2.201cd_2.204ab</a>)</small></h3>	<p class='l'>na cātmani vinā premṇā sukhakāmo 'bhidhāvati //</p>
<h3 id='2.202ab'>2.202ab <small></small></h3>	<p class='l'>duḥkhotpādasya hetutvaṃ bandho nityasya tat kutaḥ /</p>
<h3 id='2.202cd'>2.202cd <small></small></h3>	<p class='l'>aduḥkhotpādahetutvaṃ mokṣo nityasya tat kutaḥ //</p>
<h3 id='2.203ab'>2.203ab <small></small></h3>	<p class='l'>anityatvena yo 'vācyaḥ sa hetur na hi kasyacit /</p>
<h3 id='2.203cd'>2.203cd <small></small></h3>	<p class='l'>bandhamokṣāv avācye 'pi na vidyete kathaṃ ca na //</p>
<h3 id='2.204ab'>2.204ab <small></small></h3>	<p class='l'>nityaṃ tam āhur vidvāṃso yaḥ svabhāvo na naśyati /</p>
<h3 id='2.204cd'>2.204cd <small>(<a href='docExplore?doc_id=PV_2.204cd_2.207ab'>PV_2.204cd_2.207ab</a>)</small></h3>	<p class='l'>tyaktvemāṃ hrepaṇīṃ dṛṣṭim ato nityaḥ sa ucyatām //</p>
<h3 id='2.205ab'>2.205ab <small></small></h3>	<p class='l'>ukto mārgas tad abhyāsād āśrayaḥ parivartate /</p>
<h3 id='2.205cd'>2.205cd <small></small></h3>	<p class='l'>sātmye 'pi doṣabhāvaś cen mārgavan nāvibhutvataḥ //</p>
<h3 id='2.206ab'>2.206ab <small></small></h3>	<p class='l'>viṣayagrahaṇaṃ dharmo vijñānasya yathāsti saḥ /</p>
<h3 id='2.206cd'>2.206cd <small></small></h3>	<p class='l'>gṛhyate so 'sya janako vidyamānātmaneti ca //</p>
<h3 id='2.207ab'>2.207ab <small></small></h3>	<p class='l'>eṣā prakṛtir asyās tan nimittāntarataḥ skhalat /</p>
<h3 id='2.207cd'>2.207cd <small>(<a href='docExplore?doc_id=PV_2.207cd_2.210ab'>PV_2.207cd_2.210ab</a>)</small></h3>	<p class='l'>vyāvṛttau pratyayāpekṣam adṛḍhaṃ sarpabuddhivat //</p>
<h3 id='2.208ab'>2.208ab <small></small></h3>	<p class='l'>prabhāsvaram idaṃ cittaṃ prakṛtyāgantavo malāḥ /</p>
<h3 id='2.208cd'>2.208cd <small></small></h3>	<p class='l'>tatprāg apy asamarthānāṃ paścāc chaktiḥ kva tanmaye //</p>
<h3 id='2.209ab'>2.209ab <small></small></h3>	<p class='l'>nālaṃ praroḍhum atyantaṃ syandinyām agnivad bhuvi /</p>
<h3 id='2.209cd'>2.209cd <small></small></h3>	<p class='l'>bādhakotpattisāmarthyagarbhe śakto 'pi vastuni //</p>
<h3 id='2.210ab'>2.210ab <small></small></h3>	<p class='l'>nirupadravabhūtārthasvabhāvasya viparyayaiḥ /</p>
<h3 id='2.210cd'>2.210cd <small>(<a href='docExplore?doc_id=PV_2.210cd_2.213ab'>PV_2.210cd_2.213ab</a>)</small></h3>	<p class='l'>na bādhā yatnavattve 'pi buddhes tat pakṣapātataḥ //</p>
<h3 id='2.211ab'>2.211ab <small></small></h3>	<p class='l'>ātmagrahaikayonitvāt kāryakāraṇabhāvataḥ /</p>
<h3 id='2.211cd'>2.211cd <small></small></h3>	<p class='l'>rāgapratighayor bādhā bhede 'pi na parasparam //</p>
<h3 id='2.212ab'>2.212ab <small></small></h3>	<p class='l'>mohāvirodhān maitryāder nātyantaṃ doṣanigrahaḥ /</p>
<h3 id='2.212cd'>2.212cd <small></small></h3>	<p class='l'>tanmūlāś ca malāḥ sarve sa ca satkāyadarśanam //</p>
<h3 id='2.213ab'>2.213ab <small></small></h3>	<p class='l'>vidyāyāḥ pratipakṣatvāc caittatvenopalabdhitaḥ /</p>
<h3 id='2.213cd'>2.213cd <small>(<a href='docExplore?doc_id=PV_2.213cd_2.216ab'>PV_2.213cd_2.216ab</a>)</small></h3>	<p class='l'>mithyopalabdhir ajñānayukteś cānyad ayuktimat //</p>
<h3 id='2.214ab'>2.214ab <small></small></h3>	<p class='l'>vyākhyeyo 'tra virodho yas tadvirodhāc ca tanmayaiḥ /</p>
<h3 id='2.214cd'>2.214cd <small></small></h3>	<p class='l'>virodhaḥ śūnyatādṛṣṭeḥ sarvadoṣaiḥ prasidhyati //</p>
<h3 id='2.215ab'>2.215ab <small></small></h3>	<p class='l'>nākṣayaḥ prāṇidharmatvād rūpādivad asiddhitaḥ /</p>
<h3 id='2.215cd'>2.215cd <small></small></h3>	<p class='l'>saṃbandhe pratipakṣasya tyāgasaṃsarjanād api //</p>
<h3 id='2.216ab'>2.216ab <small></small></h3>	<p class='l'>na kāṭhinyavad utpattiḥ punar doṣavirodhinaḥ /</p>
<h3 id='2.216cd'>2.216cd <small>(<a href='docExplore?doc_id=PV_2.216cd_2.219ab'>PV_2.216cd_2.219ab</a>)</small></h3>	<p class='l'>sātmatvenānapāyatvād anekāntāc ca bhasmavat //</p>
<h3 id='2.217ab'>2.217ab <small></small></h3>	<p class='l'>yaḥ paśyaty ātmānaṃ tatrāham iti śāśvataḥ snehaḥ /</p>
<h3 id='2.217cd'>2.217cd <small></small></h3>	<p class='l'>snehāt sukheṣu tṛṣyati tṛṣṇā doṣāṃ sthirī kurute //</p>
<h3 id='2.218ab'>2.218ab <small></small></h3>	<p class='l'>guṇadarśī paritṛṣyan mameti tat sādhanāny upādatte /</p>
<h3 id='2.218cd'>2.218cd <small></small></h3>	<p class='l'>tenātmābhiniveśo yāvat tāvat sa saṃsāre //</p>
<h3 id='2.219ab'>2.219ab <small></small></h3>	<p class='l'>ātmani sati parasaṃjñā svaparavibhāgāt parigrahadveṣau /</p>
<h3 id='2.219cd'>2.219cd <small>(<a href='docExplore?doc_id=PV_2.219cd_2.222cd'>PV_2.219cd_2.222cd</a>)</small></h3>	<p class='l'>anayoḥ saṃpratibaddhāḥ sarve doṣāḥ prajāyante //</p>
<h3 id='2.220ab'>2.220ab <small></small></h3>	<p class='l'>niyamenātmani snihyaṃs tadīye na virajyate /</p>
<h3 id='2.220cd'>2.220cd <small></small></h3>	<p class='l'>na cāsty ātmani nirdoṣe snehāpagamakāraṇam //</p>
<h3 id='2.221ab'>2.221ab <small></small></h3>	<p class='l'>snehaḥ sadoṣa iti cet tataḥ kiṃ tasya varjanam /</p>
<h3 id='2.221cd'>2.221cd <small></small></h3>	<p class='l'>adūṣite 'sya viṣaye na śakyaṃ tasya varjanam //</p>
<h3 id='2.222ab'>2.222ab <small></small></h3>	<p class='l'>prahāṇir icchādveṣāder guṇadoṣānubandhinaḥ /</p>
<h3 id='2.222cd'>2.222cd <small></small></h3>	<p class='l'>tayor adṛṣṭir viṣaye na tu bāhyeṣu yaḥ kramaḥ //</p>
<h3 id='2.223ab'>2.223ab <small>(<a href='docExplore?doc_id=PV_2.223ab_2.225cd'>PV_2.223ab_2.225cd</a>)</small></h3>	<p class='l'>na hi snehaguṇāt snehaḥ kiṃ tv arthaguṇadarśanāt /</p>
<h3 id='2.223cd'>2.223cd <small></small></h3>	<p class='l'>kāraṇe 'vikale tasmin kāryaṃ kena nivāryate //</p>
<h3 id='2.224ab'>2.224ab <small></small></h3>	<p class='l'>kā vā sadoṣatā dṛṣṭā snehe duḥkhasamāśrayaḥ /</p>
<h3 id='2.224cd'>2.224cd <small></small></h3>	<p class='l'>tathāpi na virāgo 'tra svatvadṛṣṭer yathātmani //</p>
<h3 id='2.225ab'>2.225ab <small></small></h3>	<p class='l'>na tair vinā duḥkhahetur ātmā cet te 'pi tādṛśāḥ /</p>
<h3 id='2.225cd'>2.225cd <small></small></h3>	<p class='l'>nirdoṣaṃ dvayam apy evaṃ vairāgyaṃ na dvayos tataḥ //</p>
<h3 id='2.226ab'>2.226ab <small>(<a href='docExplore?doc_id=PV_2.226ab_2.229ab'>PV_2.226ab_2.229ab</a>)</small></h3>	<p class='l'>duḥkhabhāvanayāsyāc ced ahidaṣṭāṅgahānivat /</p>
<h3 id='2.226cd'>2.226cd <small></small></h3>	<p class='l'>ātmīyabuddhihānyātra tyāgo na tu viparyaye //</p>
<h3 id='2.227ab'>2.227ab <small></small></h3>	<p class='l'>upabhogāśrayatvena gṛhīteṣv indriyādiṣu /</p>
<h3 id='2.227cd'>2.227cd <small></small></h3>	<p class='l'>svatvadhīḥ kena vāryeta vairāgyaṃ tatra tat kutaḥ //</p>
<h3 id='2.228ab'>2.228ab <small></small></h3>	<p class='l'>pratyakṣam eva sarvasya keśādiṣu kalevarāt /</p>
<h3 id='2.228cd'>2.228cd <small></small></h3>	<p class='l'>cyuteṣu sā ghṛṇā buddhir jāyate 'nyatra saspṛhā //</p>
<h3 id='2.229ab'>2.229ab <small></small></h3>	<p class='l'>samavāyādisaṃbandhajanitā tatra hi svadhīḥ /</p>
<h3 id='2.229cd'>2.229cd <small>(<a href='docExplore?doc_id=PV_2.229cd_2.232ab'>PV_2.229cd_2.232ab</a>)</small></h3>	<p class='l'>saṃbandhaḥ sa tathaiveti dṛṣṭāv api na hīyate //</p>
<h3 id='2.230ab'>2.230ab <small></small></h3>	<p class='l'>samavāyādyabhāve 'pi sarvatrāsty upakāritā /</p>
<h3 id='2.230cd'>2.230cd <small></small></h3>	<p class='l'>duḥkhopakārān na bhaved aṅgulyām iva cet svadhīḥ //</p>
<h3 id='2.231ab'>2.231ab <small></small></h3>	<p class='l'>na hy ekāntena tad duḥkhaṃ bhūyasā saviṣānnavat /</p>
<h3 id='2.231cd'>2.231cd <small></small></h3>	<p class='l'>viśiṣṭasukhasaṃgāt syāt tadviruddhe virāgitā //</p>
<h3 id='2.232ab'>2.232ab <small></small></h3>	<p class='l'>kiṃcit parityajet saukhyaṃ viśiṣṭasukhatṛṣṇayā /</p>
<h3 id='2.232cd'>2.232cd <small>(<a href='docExplore?doc_id=PV_2.232cd_2.235ab'>PV_2.232cd_2.235ab</a>)</small></h3>	<p class='l'>nairātmye tu yathālābham ātmasnehāt pravartate //</p>
<h3 id='2.233ab'>2.233ab <small></small></h3>	<p class='l'>alābhe mattakāśinyā dṛṣṭā tiryakṣu kāmitā /</p>
<h3 id='2.233cd'>2.233cd <small></small></h3>	<p class='l'>yasyātmā vallabhaḥ tasya sa nāśaṃ katham icchati //</p>
<h3 id='2.234ab'>2.234ab <small></small></h3>	<p class='l'>nivṛttasarvānubhavavyavahāraguṇāśrayam /</p>
<h3 id='2.234cd'>2.234cd <small></small></h3>	<p class='l'>icchet prema kathaṃ premṇaḥ prakṛtir na hi tādṛśī //</p>
<h3 id='2.235ab'>2.235ab <small></small></h3>	<p class='l'>sarvathātmagrahaḥ sneham ātmani draḍhayaty alam /</p>
<h3 id='2.235cd'>2.235cd <small>(<a href='docExplore?doc_id=PV_2.235cd_2.238ab'>PV_2.235cd_2.238ab</a>)</small></h3>	<p class='l'>ātmīyasnehabījaṃ tat tadavasthaṃ vyavasthitam //</p>
<h3 id='2.236ab'>2.236ab <small></small></h3>	<p class='l'>yatne 'py ātmīyavairāgyaṃ guṇaleśasamāśrayāt /</p>
<h3 id='2.236cd'>2.236cd <small></small></h3>	<p class='l'>vṛttimān pratibadhnāti tad doṣān saṃvṛṇoti ca //</p>
<h3 id='2.237ab'>2.237ab <small></small></h3>	<p class='l'>ātmany api virāgaś cen nedānīṃ yo virajyate /</p>
<h3 id='2.237cd'>2.237cd <small></small></h3>	<p class='l'>tyajaty asau yathātmānaṃ vyarthāto duḥkhabhāvanā //</p>
<h3 id='2.238ab'>2.238ab <small></small></h3>	<p class='l'>duḥkhabhāvanayāpy eṣa duḥkham eva vibhāvayet /</p>
<h3 id='2.238cd'>2.238cd <small>(<a href='docExplore?doc_id=PV_2.238cd_2.241cd'>PV_2.238cd_2.241cd</a>)</small></h3>	<p class='l'>pratyakṣaṃ pūrvam api tat tathāpi na virāgavān //</p>
<h3 id='2.239ab'>2.239ab <small></small></h3>	<p class='l'>yady apy ekatra doṣeṇa tat kṣaṇaṃ calitā matiḥ /</p>
<h3 id='2.239cd'>2.239cd <small></small></h3>	<p class='l'>viraktau naiva tatrāpi kāmīva vanitāntare //</p>
<h3 id='2.240ab'>2.240ab <small></small></h3>	<p class='l'>tyājyopādeyabhede hi saktir yaivaikabhāvinī /</p>
<h3 id='2.240cd'>2.240cd <small></small></h3>	<p class='l'>sā bījaṃ sarvasaktīnāṃ paryāyeṇa samudbhave //</p>
<h3 id='2.241ab'>2.241ab <small></small></h3>	<p class='l'>nirdoṣaviṣayaḥ sneho nirdoṣaḥ sādhanāni ca /</p>
<h3 id='2.241cd'>2.241cd <small></small></h3>	<p class='l'>etāvad eva ca jagat kvedānīṃ sa virajyate //</p>
<h3 id='2.242ab'>2.242ab <small>(<a href='docExplore?doc_id=PV_2.242ab_2.245ab'>PV_2.242ab_2.245ab</a>)</small></h3>	<p class='l'>sadoṣatāpi cet tatra tasya tatrātmany api sā samā /</p>
<h3 id='2.242cd'>2.242cd <small></small></h3>	<p class='l'>tatrāviraktas taddoṣe kvedānīṃ sa virajyate //</p>
<h3 id='2.243ab'>2.243ab <small></small></h3>	<p class='l'>guṇadarśanasaṃbhūtaṃ snehaṃ bādhitadoṣadṛk /</p>
<h3 id='2.243cd'>2.243cd <small></small></h3>	<p class='l'>sa cendriyādau na tv evaṃ bālāder api darśanāt //</p>
<h3 id='2.244ab'>2.244ab <small></small></h3>	<p class='l'>doṣavaty api sadbhāvāt svabhāvād guṇavaty api /</p>
<h3 id='2.244cd'>2.244cd <small></small></h3>	<p class='l'>anyatrātmīyatāyāṃ vā vyatītādau vihānitaḥ //</p>
<h3 id='2.245ab'>2.245ab <small></small></h3>	<p class='l'>tata eva ca nātmīyabuddher api guṇekṣaṇam /</p>
<h3 id='2.245cd'>2.245cd <small>(<a href='docExplore?doc_id=PV_2.245cd_2.248ab'>PV_2.245cd_2.248ab</a>)</small></h3>	<p class='l'>kāraṇaṃ hīyate sāpi tasmān nāguṇadarśanāt //</p>
<h3 id='2.246ab'>2.246ab <small></small></h3>	<p class='l'>api cāsad guṇāropaḥ snehāt tatra hi dṛśyate /</p>
<h3 id='2.246cd'>2.246cd <small></small></h3>	<p class='l'>tasmāt tat kāraṇā bādhī vidhis taṃ bādhate katham //</p>
<h3 id='2.247ab'>2.247ab <small></small></h3>	<p class='l'>parāparaprārthanāto vināśotpattibuddhitaḥ /</p>
<h3 id='2.247cd'>2.247cd <small></small></h3>	<p class='l'>indriyādeḥ pṛthag bhūtam ātmānaṃ vetty ayaṃ janaḥ //</p>
<h3 id='2.248ab'>2.248ab <small></small></h3>	<p class='l'>tasmān naikatvadṛṣṭyāpi snehaḥ snihyan sa ātmani /</p>
<h3 id='2.248cd'>2.248cd <small>(<a href='docExplore?doc_id=PV_2.248cd_2.251ab'>PV_2.248cd_2.251ab</a>)</small></h3>	<p class='l'>upalambhāntaraṅgeṣu prakṛtyaivānurajyate //</p>
<h3 id='2.249ab'>2.249ab <small></small></h3>	<p class='l'>pratyutpannā tu yo duḥkhān nirvedo dveṣa īdṛśaḥ /</p>
<h3 id='2.249cd'>2.249cd <small></small></h3>	<p class='l'>na vairāgyaṃ tadāpy asya sneho 'vasthāntar eṣaṇāt //</p>
<h3 id='2.250ab'>2.250ab <small></small></h3>	<p class='l'>dveṣasya duḥkhayonitvāt sa tāvan mātrasaṃsthitiḥ /</p>
<h3 id='2.250cd'>2.250cd <small></small></h3>	<p class='l'>tasmin nivṛtte prakṛtiṃ svām eva bhajate punaḥ //</p>
<h3 id='2.251ab'>2.251ab <small></small></h3>	<p class='l'>audāsīnyaṃ tu sarvatra hānopādānahānitaḥ /</p>
<h3 id='2.251cd'>2.251cd <small>(<a href='docExplore?doc_id=PV_2.251cd_2.254ab'>PV_2.251cd_2.254ab</a>)</small></h3>	<p class='l'>vāsīcandanakalpānāṃ vairāgyaṃ nāma kathyate //</p>
<h3 id='2.252ab'>2.252ab <small></small></h3>	<p class='l'>saṃskāraduḥkhatāṃ matvā kathitā duḥkhabhāvanā /</p>
<h3 id='2.252cd'>2.252cd <small></small></h3>	<p class='l'>sā ca naḥ pratyayotpattiḥ sā nairātmyadṛgāśrayaḥ //</p>
<h3 id='2.253ab'>2.253ab <small></small></h3>	<p class='l'>yuktis tu śūnyatādṛṣṭes tadarthāḥ śeṣabhāvanāḥ /</p>
<h3 id='2.253cd'>2.253cd <small></small></h3>	<p class='l'>anityāt prāha tenaiva duḥkhaṃ duḥkhān nirātmatām //</p>
<h3 id='2.254ab'>2.254ab <small></small></h3>	<p class='l'>aviraktaś ca tṛṣṇāvān sarvārambhasamāśritaḥ /</p>
<h3 id='2.254cd'>2.254cd <small>(<a href='docExplore?doc_id=PV_2.254cd_2.257cd'>PV_2.254cd_2.257cd</a>)</small></h3>	<p class='l'>so 'muktaḥ kleśakarmabhyāṃ saṃsārī nāma tādṛśaḥ //</p>
<h3 id='2.255ab'>2.255ab <small></small></h3>	<p class='l'>ātmīyam eva yo necched bhoktāpy asya na vidyate /</p>
<h3 id='2.255cd'>2.255cd <small></small></h3>	<p class='l'>ātmāpi na tadā tasya kriyābhogau hi lakṣaṇam //</p>
<h3 id='2.256ab'>2.256ab <small></small></h3>	<p class='l'>tasmād anādisaṃtānatulyajātīyabījikām /</p>
<h3 id='2.256cd'>2.256cd <small></small></h3>	<p class='l'>utkhātamūlāṃ kuruta sattvadṛṣṭiṃ mumukṣavaḥ //</p>
<h3 id='2.257ab'>2.257ab <small></small></h3>	<p class='l'>āgamasya tathā bhāvanibandhanam apaśyatām /</p>
<h3 id='2.257cd'>2.257cd <small></small></h3>	<p class='l'>muktim āgamamātreṇa vadan na paritoṣakṛt //</p>
<h3 id='2.258ab'>2.258ab <small>(<a href='docExplore?doc_id=PV_2.258ab_2.261ab'>PV_2.258ab_2.261ab</a>)</small></h3>	<p class='l'>nālaṃ bījādisaṃsiddho vidhiḥ puṃsām ajanmane /</p>
<h3 id='2.258cd'>2.258cd <small></small></h3>	<p class='l'>tailābhyaṅgāgnidāhāder api muktiprasaṅgataḥ //</p>
<h3 id='2.259ab'>2.259ab <small></small></h3>	<p class='l'>prāg guror lāghavāt paścān na pāpaharaṇaṃ kṛtam /</p>
<h3 id='2.259cd'>2.259cd <small></small></h3>	<p class='l'>mā bhūd gauravam evāsya na pāpaṃ gurvamūrtitaḥ //</p>
<h3 id='2.260ab'>2.260ab <small></small></h3>	<p class='l'>mithyājñānatadudbhūtatarṣasaṃcetanāvaśāt /</p>
<h3 id='2.260cd'>2.260cd <small></small></h3>	<p class='l'>hīnasthānagatir janma tena tac chin na jāyate //</p>
<h3 id='2.261ab'>2.261ab <small></small></h3>	<p class='l'>tayor eva hi sāmarthyaṃ jātau tanmātrabhavataḥ /</p>
<h3 id='2.261cd'>2.261cd <small>(<a href='docExplore?doc_id=PV_2.261cd_2.264cd'>PV_2.261cd_2.264cd</a>)</small></h3>	<p class='l'>te cetane svayaṃ karmety akhaṇḍaṃ janmakāraṇam //</p>
<h3 id='2.262ab'>2.262ab <small></small></h3>	<p class='l'>gatipratītyoḥ kāraṇānyāśrayas tāny adṛṣṭataḥ /</p>
<h3 id='2.262cd'>2.262cd <small></small></h3>	<p class='l'>adṛṣṭanāśād agatis tat saṃskāro na cetanā //</p>
<h3 id='2.263ab'>2.263ab <small></small></h3>	<p class='l'>sāmarthyaṃ karaṇotpatter bhāvābhāvānuvṛttitaḥ /</p>
<h3 id='2.263cd'>2.263cd <small></small></h3>	<p class='l'>dṛṣṭaṃ buddher na cānyasya tāni santi na santi kim //</p>
<h3 id='2.264ab'>2.264ab <small></small></h3>	<p class='l'>dhāraṇapreraṇakṣobhanirodhāś cetanāvaśāḥ /</p>
<h3 id='2.264cd'>2.264cd <small></small></h3>	<p class='l'>na syus teṣām asāmarthye tasya dīkṣādyanantaram //</p>
<h3 id='2.265ab'>2.265ab <small>(<a href='docExplore?doc_id=PV_2.265ab_2.267cd'>PV_2.265ab_2.267cd</a>)</small></h3>	<p class='l'>atha buddhes tadābhāvān na syuḥ saṃdhīyate malaiḥ /</p>
<h3 id='2.265cd'>2.265cd <small></small></h3>	<p class='l'>buddhes teṣām asāmarthye jīvato 'pi syur akṣamāḥ //</p>
<h3 id='2.266ab'>2.266ab <small></small></h3>	<p class='l'>nirhrāsātiśayāt puṣṭau pratipakṣasvapakṣayoḥ /</p>
<h3 id='2.266cd'>2.266cd <small></small></h3>	<p class='l'>doṣāḥ svabījasaṃtānā dīkṣite 'py anivāritāḥ //</p>
<h3 id='2.267ab'>2.267ab <small></small></h3>	<p class='l'>nityasya nirapekṣatvāt kramotpattir virudhyate /</p>
<h3 id='2.267cd'>2.267cd <small></small></h3>	<p class='l'>kriyāyām akriyāyāṃ ca kriyā ca sadṛśātmanaḥ //</p>
<h3 id='2.268ab'>2.268ab <small>(<a href='docExplore?doc_id=PV_2.268ab_2.271ab'>PV_2.268ab_2.271ab</a>)</small></h3>	<p class='l'>aikyaṃ ca hetuphalayor vyatireke tatas tayoḥ /</p>
<h3 id='2.268cd'>2.268cd <small></small></h3>	<p class='l'>kartṛbhoktṛtvahāniḥ syāt sāmarthyaṃ ca na sidhyati //</p>
<h3 id='2.269ab'>2.269ab <small></small></h3>	<p class='l'>anyasmaraṇabhogādiprasaṅgāś ca na bādhakāḥ /</p>
<h3 id='2.269cd'>2.269cd <small></small></h3>	<p class='l'>asmṛteḥ kasyacit tena hy anubhūteḥ smṛtodbhavaḥ //</p>
<h3 id='2.270ab'>2.270ab <small></small></h3>	<p class='l'>sthiraṃ sukhaṃ mamāhaṃ cety ādi satyacatuṣṭaye /</p>
<h3 id='2.270cd'>2.270cd <small></small></h3>	<p class='l'>abhūtān ṣoḍaśākārān āropya paritṛṣyati //</p>
<h3 id='2.271ab'>2.271ab <small></small></h3>	<p class='l'>tatraiva tadviruddhātmatattvākārānurodhinī /</p>
<h3 id='2.271cd'>2.271cd <small>(<a href='docExplore?doc_id=PV_2.271cd_2.274ab'>PV_2.271cd_2.274ab</a>)</small></h3>	<p class='l'>hanti sānucarāṃ tṛṣṇāṃ samyagdṛṣṭiḥ subhāvitā //</p>
<h3 id='2.272ab'>2.272ab <small></small></h3>	<p class='l'>trihetor nodbhavaḥ karmadehayoḥ sthitayor api /</p>
<h3 id='2.272cd'>2.272cd <small></small></h3>	<p class='l'>ekābhāvād vinā bījaṃ nāṅkurasyeva janmanaḥ //</p>
<h3 id='2.273ab'>2.273ab <small></small></h3>	<p class='l'>asaṃbhavād vipakṣasya na hāniḥ karmadehayoḥ /</p>
<h3 id='2.273cd'>2.273cd <small></small></h3>	<p class='l'>aśakyatvāc ca tṛṣṇāyāṃ sthitāyāṃ punar udbhavāt //</p>
<h3 id='2.274ab'>2.274ab <small></small></h3>	<p class='l'>dvayakṣayārthaṃ yatne ca vyarthaḥ karmakṣaye śramaḥ /</p>
<h3 id='2.274cd'>2.274cd <small>(<a href='docExplore?doc_id=PV_2.274cd_2.277ab'>PV_2.274cd_2.277ab</a>)</small></h3>	<p class='l'>phalavaicitryadṛṣṭeś ca śaktibhedo 'numīyate //</p>
<h3 id='2.275ab'>2.275ab <small></small></h3>	<p class='l'>karmaṇāṃ tāpasaṃkleśān naikarūpāt tataḥ kṣayaḥ /</p>
<h3 id='2.275cd'>2.275cd <small></small></h3>	<p class='l'>phalaṃ kathaṃcit tajjanyam alpaṃ syān na vijātimat //</p>
<h3 id='2.276ab'>2.276ab <small></small></h3>	<p class='l'>athāpi tapasaḥ śaktyā śaktisaṃkarasaṃkṣayaiḥ /</p>
<h3 id='2.276cd'>2.276cd <small></small></h3>	<p class='l'>kleśāt kutaścid dhīyetāśeṣam akleśaleśataḥ //</p>
<h3 id='2.277ab'>2.277ab <small></small></h3>	<p class='l'>yadīṣṭam aparaṃ kleśāt tat tapaḥ kleśa eva cet /</p>
<h3 id='2.277cd'>2.277cd <small>(<a href='docExplore?doc_id=PV_2.277cd_2.283ab'>PV_2.277cd_2.283ab</a>)</small></h3>	<p class='l'>tat karmaphalam ity asmān na śakteḥ saṃkarādikam //</p>
<h3 id='2.278ab'>2.278ab <small></small></h3>	<p class='l'>utpitsudoṣanirghātādye 'pi doṣavirodhinaḥ /</p>
<h3 id='2.278cd'>2.278cd <small></small></h3>	<p class='l'>tajje karmaṇi śaktāḥ syuḥ kṛtahāniḥ kathaṃ bhavet //</p>
<h3 id='2.279ab'>2.279ab <small></small></h3>	<p class='l'>doṣā na karmaṇo duṣṭaḥ karoti na viparyayāt /</p>
<h3 id='2.279cd'>2.279cd <small></small></h3>	<p class='l'>mithāvikalpena vinā nābhilāṣaḥ sukhād api //</p>
<h3 id='2.280ab'>2.280ab <small></small></h3>	<p class='l'>tāyāt tattvasthirāśeṣaviśeṣajñānasādhanam /</p>
<h3 id='2.280cd'>2.280cd <small></small></h3>	<p class='l'>bodhārthatvād gamer bāhyaśaikṣāśaikṣādhikas tataḥ //</p>
<h3 id='2.281ab'>2.281ab <small></small></h3>	<p class='l'>parārthajñānaghaṭanaṃ tasmāt tac chāsanaṃ dayā /</p>
<h3 id='2.281cd'>2.281cd <small></small></h3>	<p class='l'>tataḥ parārthatantratvaṃ siddhārthasyāvirāmataḥ //</p>
<h3 id='2.282ab'>2.282ab <small></small></h3>	<p class='l'>dayayā śreya ācaṣṭe jñānāt satyaṃ sasādhanam /</p>
<h3 id='2.282cd'>2.282cd <small></small></h3>	<p class='l'>tac cābhiyogavān vaktuṃ yatas tasmāt pramāṇatā //</p>
<h3 id='2.283ab'>2.283ab <small></small></h3>	<p class='l'>upadeśatathābhāvastutis tad upadeśataḥ /</p>

<h2 id='II.2.g saṃvādakatvād bhagavān pramāṇam 283cd–285'>II.2.g saṃvādakatvād bhagavān pramāṇam 283cd–285</h2>

<h3 id='2.283cd'>2.283cd <small>(<a href='docExplore?doc_id=PV_2.283cd_2.285cd'>PV_2.283cd_2.285cd</a>)</small></h3>	<p class='l'>pramāṇatattvasiddhyartham anumāne 'py avāraṇāt //</p>
<h3 id='2.284ab'>2.284ab <small></small></h3>	<p class='l'>prayogadarśanād vāsya yat kiṃcid udayātmakam /</p>
<h3 id='2.284cd'>2.284cd <small></small></h3>	<p class='l'>nirodhadharmakaṃ sarvaṃ tad ity ādāv anekadhā //</p>
<h3 id='2.285ab'>2.285ab <small></small></h3>	<p class='l'>anumānāśrayo liṅgam avinābhāvalakṣaṇam /</p>
<h3 id='2.285cd'>2.285cd <small></small></h3>	<p class='l'>vyāptipradarśanād dhetoḥ sādhyenoktaṃ ca tat sphuṭam  //</p>

<p>&lt;III. pratyakṣam&gt;</p>

<h2 id='III.1. pramāṇasaṃkyāvipratipattinirāsaḥ 1–2'>III.1. pramāṇasaṃkyāvipratipattinirāsaḥ 1–2</h2>

<h3 id='3.001ab'>3.001ab <small>(<a href='docExplore?doc_id=PV_3.001ab_3.002cd'>PV_3.001ab_3.002cd</a>)</small></h3>	<p class='l'>mānaṃ dvividhaṃ viṣayadvaividhyāc chaktyaśaktitaḥ /</p>
<h3 id='3.001cd'>3.001cd <small></small></h3>	<p class='l'>arthakriyāyāṃ keśādir nārtho 'narthādhimokṣataḥ //</p>
<h3 id='3.002ab'>3.002ab <small></small></h3>	<p class='l'>sadṛśāsadṛśatvāc ca viṣayāviṣayatvataḥ /</p>
<h3 id='3.002cd'>3.002cd <small></small></h3>	<p class='l'>śabdasyānyanimittānāṃ bhāve dhīsadasattvataḥ //</p>

<h2 id='III.3. sāmānyatatkalpanānirāsaḥ 3–54'>III.3. sāmānyatatkalpanānirāsaḥ 3–54</h2>

<h3 id='3.003ab'>3.003ab <small>(<a href='docExplore?doc_id=PV_3.003ab_3.003cd'>PV_3.003ab_3.003cd</a>)</small></h3>	<p class='l'>arthakriyāsamarthaṃ yat tad atra paramārthasat /</p>
<h3 id='3.003cd'>3.003cd <small></small></h3>	<p class='l'>anyat saṃvṛtisat proktaṃ te svasāmānyalakṣaṇe //</p>

<h2 id='III.3.a sāmānyacintā 4–18'>III.3.a sāmānyacintā 4–18</h2>

<h3 id='3.004ab'>3.004ab <small>(<a href='docExplore?doc_id=PV_3.004ab_3.007ab'>PV_3.004ab_3.007ab</a>)</small></h3>	<p class='l'>aśaktaṃ sarvam iti ced bījāder aṅkurādiṣu /</p>
<h3 id='3.004cd'>3.004cd <small></small></h3>	<p class='l'>dṛṣṭā śaktir matā sā cet saṃvṛtyāstu yathā tathā //</p>
<h3 id='3.005ab'>3.005ab <small></small></h3>	<p class='l'>sāsti sarvatra ced buddher nānvayavyatirekayoḥ /</p>
<h3 id='3.005cd'>3.005cd <small></small></h3>	<p class='l'>sāmānyalakṣaṇe 'dṛṣṭeś cakṣūrūpādibuddhivat //</p>
<h3 id='3.006ab'>3.006ab <small></small></h3>	<p class='l'>etena samayābhogādyantaraṅgānurodhataḥ /</p>
<h3 id='3.006cd'>3.006cd <small></small></h3>	<p class='l'>ghaṭotkṣepaṇasāmānyasaṃkhyādiṣu dhiyo gatāḥ //</p>
<h3 id='3.007ab'>3.007ab <small></small></h3>	<p class='l'>keśādayo na sāmānyam anarthābhiniveśataḥ /</p>
<h3 id='3.007cd'>3.007cd <small>(<a href='docExplore?doc_id=PV_3.007cd_3.010cd'>PV_3.007cd_3.010cd</a>)</small></h3>	<p class='l'>jñeyatvena grahād doṣo nābhāveṣu prasajyate //</p>
<h3 id='3.008ab'>3.008ab <small></small></h3>	<p class='l'>teṣām api tathābhāve 'pratiṣedhāt sphuṭābhatā /</p>
<h3 id='3.008cd'>3.008cd <small></small></h3>	<p class='l'>jñānarūpatayārthatvāt keśādīti matiḥ punaḥ //</p>
<h3 id='3.009ab'>3.009ab <small></small></h3>	<p class='l'>sāmānyaviṣayā keśapratibhāsam anarthakam /</p>
<h3 id='3.009cd'>3.009cd <small></small></h3>	<p class='l'>jñānarūpatayārthatve sāmānye cet prasajyate //</p>
<h3 id='3.010ab'>3.010ab <small></small></h3>	<p class='l'>tatheṣṭatvād adoṣo 'rtharūpatvena samānatā /</p>
<h3 id='3.010cd'>3.010cd <small></small></h3>	<p class='l'>sarvatra samarūpatvāt tadvyāvṛttisamāśrayāt //</p>
<h3 id='3.011ab'>3.011ab <small>(<a href='docExplore?doc_id=PV_3.011ab_3.013cd'>PV_3.011ab_3.013cd</a>)</small></h3>	<p class='l'>tad avastv abhidheyatvāt sāphalyād akṣasaṃhateḥ /</p>
<h3 id='3.011cd'>3.011cd <small></small></h3>	<p class='l'>nāmādivacane vaktṛśrotṛvācyānubandhini //</p>
<h3 id='3.012ab'>3.012ab <small></small></h3>	<p class='l'>asaṃbandhini nāmādāv arthe syād apravartanam /</p>
<h3 id='3.012cd'>3.012cd <small></small></h3>	<p class='l'>sārūpyād bhrāntito vṛttir arthe cet syān na sarvadā //</p>
<h3 id='3.013ab'>3.013ab <small></small></h3>	<p class='l'>deśabhrāntiś ca na jñāne tulyam utpattito dhiyaḥ /</p>
<h3 id='3.013cd'>3.013cd <small></small></h3>	<p class='l'>tathāvidhāyā anyatra tan nānupagamād dhiyaḥ //</p>
<h3 id='3.014ab'>3.014ab <small>(<a href='docExplore?doc_id=PV_3.014ab_3.018cd'>PV_3.014ab_3.018cd</a>)</small></h3>	<p class='l'>bāhyārthapratibhāsāyā upāye vāpramāṇatā /</p>
<h3 id='3.014cd'>3.014cd <small></small></h3>	<p class='l'>vijñānavyatiriktasya vyatirekāprasiddhitaḥ //</p>
<h3 id='3.015ab'>3.015ab <small></small></h3>	<p class='l'>sarvajñānārthavattvāc cet svapnādāv anyathekṣaṇāt /</p>
<h3 id='3.015cd'>3.015cd <small></small></h3>	<p class='l'>ayuktaṃ na ca saṃskārān nīlādipratibhāsataḥ //</p>
<h3 id='3.016ab'>3.016ab <small></small></h3>	<p class='l'>nīlādy apratighātān na jñānaṃ tad yogyadeśakaiḥ /</p>
<h3 id='3.016cd'>3.016cd <small></small></h3>	<p class='l'>ajñātasya svayaṃ jñānān nāmādy etena varṇitam //</p>
<h3 id='3.017ab'>3.017ab <small></small></h3>	<p class='l'>saiveṣṭārthavatī kena cakṣurādimatir matā /</p>
<h3 id='3.017cd'>3.017cd <small></small></h3>	<p class='l'>arthasāmarthyadṛṣṭeś ced anyat prāptam anarthakam //</p>
<h3 id='3.018ab'>3.018ab <small></small></h3>	<p class='l'>apravṛttir asaṃbandhe 'py arthasaṃbandhavad yadi /</p>
<h3 id='3.018cd'>3.018cd <small></small></h3>	<p class='l'>atītānāgataṃ vācyaṃ na syād arthena tatkṣayāt //</p>

<h2 id='III.3.b paramate doṣaḥ 19–53'>III.3.b paramate doṣaḥ 19–53</h2>

<h3 id='3.019ab'>3.019ab <small>(<a href='docExplore?doc_id=PV_3.019ab_3.021cd'>PV_3.019ab_3.021cd</a>)</small></h3>	<p class='l'>sāmānyagrahaṇāc chabdād aprasaṅgo mato yadi /</p>
<h3 id='3.019cd'>3.019cd <small></small></h3>	<p class='l'>tan na kevalasāmānyāgrahaṇād grahaṇe 'pi vā //</p>
<h3 id='3.020ab'>3.020ab <small></small></h3>	<p class='l'>atatsamānatāvyaktī tena nityopalambhanam /</p>
<h3 id='3.020cd'>3.020cd <small></small></h3>	<p class='l'>nityatvāc ca yadi vyaktir vyakteḥ pratyakṣatāṃ prati //</p>
<h3 id='3.021ab'>3.021ab <small></small></h3>	<p class='l'>ātmani jñānajanane yac chaktaṃ śaktam eva tat /</p>
<h3 id='3.021cd'>3.021cd <small></small></h3>	<p class='l'>athāśaktaṃ kadācic ced aśaktaṃ sarvadaiva tat //</p>
<h3 id='3.022ab'>3.022ab <small>(<a href='docExplore?doc_id=PV_3.022ab_3.024cd'>PV_3.022ab_3.024cd</a>)</small></h3>	<p class='l'>tasya śaktir aśaktir vā yā svabhāvena saṃsthitā /</p>
<h3 id='3.022cd'>3.022cd <small></small></h3>	<p class='l'>nityatvād acikitsyasya kas tāṃ kṣapayituṃ kṣamaḥ //</p>
<h3 id='3.023ab'>3.023ab <small></small></h3>	<p class='l'>tac ca sāmānyavijñānam anurundhan vibhāvyate /</p>
<h3 id='3.023cd'>3.023cd <small></small></h3>	<p class='l'>nīlādyākāraleśo yaḥ sa tasmin kena nirmitaḥ //</p>
<h3 id='3.024ab'>3.024ab <small></small></h3>	<p class='l'>pratyakṣapratyayārthatvān nākṣāṇāṃ vyarthateti cet /</p>
<h3 id='3.024cd'>3.024cd <small></small></h3>	<p class='l'>saivaikarūpāc chabdāder bhinnābhāsā matiḥ kutaḥ //</p>
<h3 id='3.025ab'>3.025ab <small>(<a href='docExplore?doc_id=PV_3.025ab_3.027cd'>PV_3.025ab_3.027cd</a>)</small></h3>	<p class='l'>na jātir jātimad vyaktirūpaṃ yenāparāśrayam /</p>
<h3 id='3.025cd'>3.025cd <small></small></h3>	<p class='l'>siddhaṃ pṛthak cet kāryatvaṃ hy apekṣety abhidhīyate //</p>
<h3 id='3.026ab'>3.026ab <small></small></h3>	<p class='l'>niṣpatter aparādhīnam api kāryaṃ svahetutaḥ /</p>
<h3 id='3.026cd'>3.026cd <small></small></h3>	<p class='l'>saṃbadhyate kalpanayā kim akāryaṃ kathaṃcana //</p>
<h3 id='3.027ab'>3.027ab <small></small></h3>	<p class='l'>anyatve tad asaṃbaddhaṃ siddhāto niḥsvabhāvatā /</p>
<h3 id='3.027cd'>3.027cd <small></small></h3>	<p class='l'>jātiprasaṅgo 'bhāvasya nāpekṣābhāvatas tayoḥ //</p>
<h3 id='3.028ab'>3.028ab <small>(<a href='docExplore?doc_id=PV_3.028ab_3.031ab'>PV_3.028ab_3.031ab</a>)</small></h3>	<p class='l'>tasmād arūpā rūpāṇām āśrayeṇopakalpitā /</p>
<h3 id='3.028cd'>3.028cd <small></small></h3>	<p class='l'>tadviśeṣāvagāhārthair jātiḥ śabdaiḥ prakāśyate //</p>
<h3 id='3.029ab'>3.029ab <small></small></h3>	<p class='l'>tasyāṃ rūpāvabhāso yas tattvenārthasya vā grahaḥ /</p>
<h3 id='3.029cd'>3.029cd <small></small></h3>	<p class='l'>bhrāntiḥ sānādikālīnadarśanābhyāsanirmitā //</p>
<h3 id='3.030ab'>3.030ab <small></small></h3>	<p class='l'>arthānāṃ yac ca sāmānyam anyavyāvṛttilakṣaṇam /</p>
<h3 id='3.030cd'>3.030cd <small></small></h3>	<p class='l'>yanniṣṭhās ta ime śabdā na rūpaṃ tasya kiṃcana //</p>
<h3 id='3.031ab'>3.031ab <small></small></h3>	<p class='l'>sāmānyabuddhau sāmānyenārūpāyām apīkṣaṇāt /</p>
<h3 id='3.031cd'>3.031cd <small>(<a href='docExplore?doc_id=PV_3.031cd_3.034cd'>PV_3.031cd_3.034cd</a>)</small></h3>	<p class='l'>arthabhrāntir apīṣyeta sāmānyaṃ sāpy abhiplavāt //</p>
<h3 id='3.032ab'>3.032ab <small></small></h3>	<p class='l'>artharūpatayā tattvenābhāvāc ca na rūpiṇī /</p>
<h3 id='3.032cd'>3.032cd <small></small></h3>	<p class='l'>niḥsvabhāvatayāvācyaṃ kutaścid vacanān matam //</p>
<h3 id='3.033ab'>3.033ab <small></small></h3>	<p class='l'>yadi vastu na vastūnām avācyatvaṃ kathaṃcana /</p>
<h3 id='3.033cd'>3.033cd <small></small></h3>	<p class='l'>naiva vācyam upādānabhedād bhedopacārataḥ //</p>
<h3 id='3.034ab'>3.034ab <small></small></h3>	<p class='l'>atītānāgate 'py arthe sāmānyavinibandhanāḥ /</p>
<h3 id='3.034cd'>3.034cd <small></small></h3>	<p class='l'>śrutayo niviśante sad asaddharmaḥ kathaṃ bhavet //</p>
<h3 id='3.035ab'>3.035ab <small>(<a href='docExplore?doc_id=PV_3.035ab_3.037cd'>PV_3.035ab_3.037cd</a>)</small></h3>	<p class='l'>upacārāt tad iṣṭaṃ ced vartamānaghaṭasya kā /</p>
<h3 id='3.035cd'>3.035cd <small></small></h3>	<p class='l'>pratyāsattir abhāvena yā paṭādau na vidyate //</p>
<h3 id='3.036ab'>3.036ab <small></small></h3>	<p class='l'>buddher askhalitā vṛttir mukhyāropitayoḥ sadā /</p>
<h3 id='3.036cd'>3.036cd <small></small></h3>	<p class='l'>siṃhe māṇavake ceti ghoṣaṇāpy asti laukikī //</p>
<h3 id='3.037ab'>3.037ab <small></small></h3>	<p class='l'>yatra rūḍhyāsadartho 'pi janaiḥ śabdo niveśitaḥ /</p>
<h3 id='3.037cd'>3.037cd <small></small></h3>	<p class='l'>sa mukhyas tatra tatsāmyād gauṇo 'nyatra skhaladgatiḥ //</p>
<h3 id='3.038ab'>3.038ab <small>(<a href='docExplore?doc_id=PV_3.038ab_3.040cd'>PV_3.038ab_3.040cd</a>)</small></h3>	<p class='l'>yathā bhāve 'py abhāvākhyāṃ yathākalpanam eva vā /</p>
<h3 id='3.038cd'>3.038cd <small></small></h3>	<p class='l'>kuryād aśakte śakte vā pradhānādiśrutiṃ janaḥ //</p>
<h3 id='3.039ab'>3.039ab <small></small></h3>	<p class='l'>śabdebhyo yādṛśī buddhir naṣṭe 'naṣṭe 'pi dṛśyate /</p>
<h3 id='3.039cd'>3.039cd <small></small></h3>	<p class='l'>tādṛśy eva sadarthānāṃ naitac chrotrādicetasām //</p>
<h3 id='3.040ab'>3.040ab <small></small></h3>	<p class='l'>sāmānyamātragrahaṇāt sāmānyaṃ cetasor dvayoḥ /</p>
<h3 id='3.040cd'>3.040cd <small></small></h3>	<p class='l'>tasyāpi kevalasya prāg grahaṇaṃ vinivāritam //</p>
<h3 id='3.041ab'>3.041ab <small>(<a href='docExplore?doc_id=PV_3.041ab_3.043cd'>PV_3.041ab_3.043cd</a>)</small></h3>	<p class='l'>parasparaviśiṣṭānām aviśiṣṭaṃ kathaṃ bhavet /</p>
<h3 id='3.041cd'>3.041cd <small></small></h3>	<p class='l'>rūpaṃ dvirūpatāyāṃ vā tad vastv ekaṃ kathaṃ bhavet //</p>
<h3 id='3.042ab'>3.042ab <small></small></h3>	<p class='l'>tābhyāṃ tad anyad eva syād yadi rūpaṃ samaṃ tayoḥ /</p>
<h3 id='3.042cd'>3.042cd <small></small></h3>	<p class='l'>tayor iti na saṃbandho vyāvṛttis tu na duṣyate //</p>
<h3 id='3.043ab'>3.043ab <small></small></h3>	<p class='l'>tasmāt samānataivāsmin sāmānye 'vastulakṣaṇam /</p>
<h3 id='3.043cd'>3.043cd <small></small></h3>	<p class='l'>kāryaṃ cet tad anekaṃ syān naśvaraṃ ca na tan matam //</p>
<h3 id='3.044ab'>3.044ab <small>(<a href='docExplore?doc_id=PV_3.044ab_3.047ab'>PV_3.044ab_3.047ab</a>)</small></h3>	<p class='l'>vastumātrānubandhitvād vināśasya na nityatā /</p>
<h3 id='3.044cd'>3.044cd <small></small></h3>	<p class='l'>asaṃbandhaś ca jātīnām akāryatvād arūpatā //</p>
<h3 id='3.045ab'>3.045ab <small></small></h3>	<p class='l'>yac ca vastubalāj jñānaṃ jāyate tad apekṣate /</p>
<h3 id='3.045cd'>3.045cd <small></small></h3>	<p class='l'>na saṃketaṃ na sāmānyabuddhiṣv etad vibhāvyate //</p>
<h3 id='3.046ab'>3.046ab <small></small></h3>	<p class='l'>yāpy abhedānugā buddhiḥ kācid vastudvayekṣaṇe /</p>
<h3 id='3.046cd'>3.046cd <small></small></h3>	<p class='l'>saṃketena vinā sārthapratyāsattinibandhanā //</p>
<h3 id='3.047ab'>3.047ab <small></small></h3>	<p class='l'>pratyāsattir vinā jātyā yatheṣṭā cakṣurādiṣu /</p>
<h3 id='3.047cd'>3.047cd <small>(<a href='docExplore?doc_id=PV_3.047cd_3.050cd'>PV_3.047cd_3.050cd</a>)</small></h3>	<p class='l'>jñānakāryeṣu jātir vā yayānveti vibhāgataḥ //</p>
<h3 id='3.048ab'>3.048ab <small></small></h3>	<p class='l'>kathaṃcid api vijñāne tadrūpānavabhāsataḥ /</p>
<h3 id='3.048cd'>3.048cd <small></small></h3>	<p class='l'>yadi nāmendriyāṇāṃ syād draṣṭā bhāseta tadvapuḥ //</p>
<h3 id='3.049ab'>3.049ab <small></small></h3>	<p class='l'>rūpavattvān na jātīnāṃ kevalānām adarśanāt /</p>
<h3 id='3.049cd'>3.049cd <small></small></h3>	<p class='l'>vyaktigrahe ca tacchabdarūpād anyan na dṛśyate //</p>
<h3 id='3.050ab'>3.050ab <small></small></h3>	<p class='l'>jñānamātrārthakaraṇe 'py ayogyam ata eva tat /</p>
<h3 id='3.050cd'>3.050cd <small></small></h3>	<p class='l'>tad ayogyatayārūpaṃ tad dhy avastuṣu lakṣaṇam //</p>
<h3 id='3.051ab'>3.051ab <small>(<a href='docExplore?doc_id=PV_3.051ab_3.053cd'>PV_3.051ab_3.053cd</a>)</small></h3>	<p class='l'>yathoktaviparītaṃ yat tat svalakṣaṇam iṣyate /</p>
<h3 id='3.051cd'>3.051cd <small></small></h3>	<p class='l'>sāmānyaṃ trividhaṃ tac ca bhāvābhāvobhayāśrayāt //</p>
<h3 id='3.052ab'>3.052ab <small></small></h3>	<p class='l'>yadi bhāvāśrayaṃ jñānaṃ bhāve bhāvānubandhataḥ /</p>
<h3 id='3.052cd'>3.052cd <small></small></h3>	<p class='l'>noktottaratvād dṛṣṭatvād atītādiṣu cānyathā //</p>
<h3 id='3.053ab'>3.053ab <small></small></h3>	<p class='l'>bhāvadharmatvahāniś ced bhāvagrahaṇapūrvakam /</p>
<h3 id='3.053cd'>3.053cd <small></small></h3>	<p class='l'>tajjñānam ity adoṣo 'yaṃ meyaṃ tv ekaṃ svalakṣaṇam //</p>

<p>&lt;III.4. anumānacintā 54–122&gt;</p>

<h2 id='III.4.a anumānasiddhiḥ 54–84'>III.4.a anumānasiddhiḥ 54–84</h2>

<h3 id='3.054ab'>3.054ab <small>(<a href='docExplore?doc_id=PV_3.054ab_3.057ab'>PV_3.054ab_3.057ab</a>)</small></h3>	<p class='l'>tasmād arthakriyāsiddheḥ sadasattāvicāraṇāt /</p>
<h3 id='3.054cd'>3.054cd <small></small></h3>	<p class='l'>tasya svapararūpābhyāṃ gater meyadvayaṃ matam //</p>
<h3 id='3.055ab'>3.055ab <small></small></h3>	<p class='l'>ayathābhiniveśena dvitīyā bhrāntir iṣyate /</p>
<h3 id='3.055cd'>3.055cd <small></small></h3>	<p class='l'>gatiś cet pararūpeṇa na ca bhrānteḥ pramāṇatā //</p>
<h3 id='3.056ab'>3.056ab <small></small></h3>	<p class='l'>abhiprāyāvisaṃvādād api bhrānteḥ pramāṇatā /</p>
<h3 id='3.056cd'>3.056cd <small></small></h3>	<p class='l'>gatir apy anyathā dṛṣṭā pakṣaś cāyaṃ kṛtottaraḥ //</p>
<h3 id='3.057ab'>3.057ab <small></small></h3>	<p class='l'>maṇipradīpaprabhayor maṇibuddhyābhidhāvataḥ /</p>
<h3 id='3.057cd'>3.057cd <small>(<a href='docExplore?doc_id=PV_3.057cd_3.060ab'>PV_3.057cd_3.060ab</a>)</small></h3>	<p class='l'>mithyājñānāviśeṣe 'pi viśeṣo 'rthakriyāṃ prati //</p>
<h3 id='3.058ab'>3.058ab <small></small></h3>	<p class='l'>yathā tathāyathārthatve 'py anumānatadābhayoḥ /</p>
<h3 id='3.058cd'>3.058cd <small></small></h3>	<p class='l'>arthakriyānurodhena pramāṇatvaṃ vyavasthitam //</p>
<h3 id='3.059ab'>3.059ab <small></small></h3>	<p class='l'>buddhir yatrārthasāmarthyād anvayavyatirekiṇī /</p>
<h3 id='3.059cd'>3.059cd <small></small></h3>	<p class='l'>tasya svatantraṃ grahaṇam ato 'nyad vastv atīndriyam //</p>
<h3 id='3.060ab'>3.060ab <small></small></h3>	<p class='l'>tasyādṛṣṭātmarūpasya gater anyo 'rtha āśrayaḥ /</p>
<h3 id='3.060cd'>3.060cd <small>(<a href='docExplore?doc_id=PV_3.060cd_3.063cd'>PV_3.060cd_3.063cd</a>)</small></h3>	<p class='l'>tadāśrayeṇa saṃbandhī yadi syād gamakas tadā //</p>
<h3 id='3.061ab'>3.061ab <small></small></h3>	<p class='l'>gamakānugasāmānyarūpeṇaiva tadā gatiḥ /</p>
<h3 id='3.061cd'>3.061cd <small></small></h3>	<p class='l'>tasmāt sarvaḥ parokṣo 'rtho viśeṣeṇa na gamyate //</p>
<h3 id='3.062ab'>3.062ab <small></small></h3>	<p class='l'>yā ca saṃbandhino dharmād gatir dharmiṇi jāyate /</p>
<h3 id='3.062cd'>3.062cd <small></small></h3>	<p class='l'>sānumānaṃ parokṣāṇām ekāntenaiva sādhanam //</p>
<h3 id='3.063ab'>3.063ab <small></small></h3>	<p class='l'>na pratyakṣaparokṣābhyāṃ meyasyānyasya saṃbhavaḥ /</p>
<h3 id='3.063cd'>3.063cd <small></small></h3>	<p class='l'>tasmāt prameyadvitvena pramāṇadvitvam iṣyate //</p>
<h3 id='3.064ab'>3.064ab <small>(<a href='docExplore?doc_id=PV_3.064ab_3.067ab'>PV_3.064ab_3.067ab</a>)</small></h3>	<p class='l'>tryekasaṃkhyānirāso vā prameyadvayadarśanāt /</p>
<h3 id='3.064cd'>3.064cd <small></small></h3>	<p class='l'>ekam evāprameyatvād asataś cen mataṃ ca naḥ //</p>
<h3 id='3.065ab'>3.065ab <small></small></h3>	<p class='l'>anekānto 'prameyatve hy abhāvasyāpi niścayāt /</p>
<h3 id='3.065cd'>3.065cd <small></small></h3>	<p class='l'>tanniścayapramāṇaṃ vā dvitīyaṃ nākṣajā matiḥ //</p>
<h3 id='3.066ab'>3.066ab <small></small></h3>	<p class='l'>abhāve 'rthabalāj jāter arthaśaktyanapekṣaṇe /</p>
<h3 id='3.066cd'>3.066cd <small></small></h3>	<p class='l'>vyavadhānādibhāve 'pi jāyetendriyajā matiḥ //</p>
<h3 id='3.067ab'>3.067ab <small></small></h3>	<p class='l'>abhāve vinivṛtteś cet pratyakṣasyaiva niścayaḥ /</p>
<h3 id='3.067cd'>3.067cd <small>(<a href='docExplore?doc_id=PV_3.067cd_3.070ab'>PV_3.067cd_3.070ab</a>)</small></h3>	<p class='l'>viruddhaṃ saiva vā liṅgam anvayavyatirekiṇī //</p>
<h3 id='3.068ab'>3.068ab <small></small></h3>	<p class='l'>siddhaṃ ca paracaitanyapratipatteḥ pramādvayam /</p>
<h3 id='3.068cd'>3.068cd <small></small></h3>	<p class='l'>vyāhārādau pravṛtteś ca siddhas tadbhāvaniścayaḥ //</p>
<h3 id='3.069ab'>3.069ab <small></small></h3>	<p class='l'>pramāṇam avisaṃvādāt tad kvacid vyabhicārataḥ /</p>
<h3 id='3.069cd'>3.069cd <small></small></h3>	<p class='l'>nāśvāsa iti cel liṅgaṃ durdṛṣṭer etad īdṛśam //</p>
<h3 id='3.070ab'>3.070ab <small></small></h3>	<p class='l'>yataḥ kadācit siddhāsya pratītir vastunaḥ kvacit /</p>
<h3 id='3.070cd'>3.070cd <small>(<a href='docExplore?doc_id=PV_3.070cd_3.073ab'>PV_3.070cd_3.073ab</a>)</small></h3>	<p class='l'>tad avaśyaṃ tato jātaṃ tatsvabhāvo 'pi vā bhavet //</p>
<h3 id='3.071ab'>3.071ab <small></small></h3>	<p class='l'>svanimittāt svabhāvād vā vinā nārthasya saṃbhavaḥ /</p>
<h3 id='3.071cd'>3.071cd <small></small></h3>	<p class='l'>yac ca rūpaṃ tayor dṛṣṭaṃ tad evānyatra lakṣaṇam //</p>
<h3 id='3.072ab'>3.072ab <small></small></h3>	<p class='l'>svabhāve svanimitte vā dṛśye darśanahetuṣu /</p>
<h3 id='3.072cd'>3.072cd <small></small></h3>	<p class='l'>anyeṣu satsv adṛśye ca sattā vā tadvataḥ katham //</p>
<h3 id='3.073ab'>3.073ab <small></small></h3>	<p class='l'>aprāmāṇye ca sāmānyabuddhes tallopa āgataḥ /</p>
<h3 id='3.073cd'>3.073cd <small>(<a href='docExplore?doc_id=PV_3.073cd_3.076cd'>PV_3.073cd_3.076cd</a>)</small></h3>	<p class='l'>pretyabhāvavad akṣaiś cet paryāyeṇa pratīyate //</p>
<h3 id='3.074ab'>3.074ab <small></small></h3>	<p class='l'>tac ca nendriyaśaktyādāv akṣabuddher asaṃbhavāt /</p>
<h3 id='3.074cd'>3.074cd <small></small></h3>	<p class='l'>abhāvapratipattau syād buddher janmānimittikam //</p>
<h3 id='3.075ab'>3.075ab <small></small></h3>	<p class='l'>svalakṣaṇe ca pratyakṣam avikalpatayā vinā /</p>
<h3 id='3.075cd'>3.075cd <small></small></h3>	<p class='l'>vikalpena na sāmānyagrahas tasmiṃs tato 'numā //</p>
<h3 id='3.076ab'>3.076ab <small></small></h3>	<p class='l'>prameyaniyame varṇānityatā na pratīyate /</p>
<h3 id='3.076cd'>3.076cd <small></small></h3>	<p class='l'>pramāṇam anyat tadbuddhir vinā liṅgena saṃbhavāt //</p>
<h3 id='3.077ab'>3.077ab <small>(<a href='docExplore?doc_id=PV_3.077ab_3.080ab'>PV_3.077ab_3.080ab</a>)</small></h3>	<p class='l'>viśeṣadṛṣṭe liṅgasya saṃbandhasyāprasiddhitaḥ /</p>
<h3 id='3.077cd'>3.077cd <small></small></h3>	<p class='l'>tat pramāṇāntaraṃ meyabahutvād bahutāpi vā //</p>
<h3 id='3.078ab'>3.078ab <small></small></h3>	<p class='l'>pramāṇānām anekasya vṛtter ekatra vā yathā /</p>
<h3 id='3.078cd'>3.078cd <small></small></h3>	<p class='l'>viśeṣadṛṣṭer ekatrisaṃkhyāpoho na vā bhavet //</p>
<h3 id='3.079ab'>3.079ab <small></small></h3>	<p class='l'>viṣayāniyamād anyaprameyasya ca saṃbhavāt /</p>
<h3 id='3.079cd'>3.079cd <small></small></h3>	<p class='l'>yojanād varṇasāmānye nāyaṃ doṣaḥ prasajyate //</p>
<h3 id='3.080ab'>3.080ab <small></small></h3>	<p class='l'>nāvasturūpaṃ tasyaiva tathāsiddhe prasādhanāt /</p>
<h3 id='3.080cd'>3.080cd <small>(<a href='docExplore?doc_id=PV_3.080cd_3.084cd'>PV_3.080cd_3.084cd</a>)</small></h3>	<p class='l'>anyatra nānyasiddhiś cen na tasyaiva prasiddhitaḥ //</p>
<h3 id='3.081ab'>3.081ab <small></small></h3>	<p class='l'>yo hi bhāvo yathābhūtaḥ sa tādṛgliṅgacetasaḥ /</p>
<h3 id='3.081cd'>3.081cd <small></small></h3>	<p class='l'>hetus tajjā tathābhūte tasmād vastuni liṅgidhīḥ //</p>
<h3 id='3.082ab'>3.082ab <small></small></h3>	<p class='l'>liṅgaliṅgidhiyor evaṃ pāraṃparyeṇa vastuni /</p>
<h3 id='3.082cd'>3.082cd <small></small></h3>	<p class='l'>pratibandhāt tadābhāsaśūnyayor apy avañcanam //</p>
<h3 id='3.083ab'>3.083ab <small></small></h3>	<p class='l'>tadrūpādhyavasāyāc ca tayos tadrūpaśūnyayoḥ /</p>
<h3 id='3.083cd'>3.083cd <small></small></h3>	<p class='l'>tadrūpāvañcakatve 'pi kṛtā bhrāntivyavasthitiḥ //</p>
<h3 id='3.084ab'>3.084ab <small></small></h3>	<p class='l'>tasmād vastuni boddhavye vyāpakaṃ vyāpyacetasaḥ /</p>
<h3 id='3.084cd'>3.084cd <small></small></h3>	<p class='l'>nimittaṃ tat svabhāvo vā kāraṇaṃ tac ca taddhiyaḥ //</p>

<h2 id='III.4.b anupalabdhicintā 85–122'>III.4.b anupalabdhicintā 85–122</h2>

<h3 id='3.085ab'>3.085ab <small>(<a href='docExplore?doc_id=PV_3.085ab_3.087cd'>PV_3.085ab_3.087cd</a>)</small></h3>	<p class='l'>pratiṣedhas tu sarvatra sādhyate 'nupalambhataḥ /</p>
<h3 id='3.085cd'>3.085cd <small></small></h3>	<p class='l'>siddhiṃ pramāṇair vadatām arthād eva viparyayāt //</p>
<h3 id='3.086ab'>3.086ab <small></small></h3>	<p class='l'>dṛṣṭā viruddhadharmoktis tasya tatkāraṇasya vā /</p>
<h3 id='3.086cd'>3.086cd <small></small></h3>	<p class='l'>niṣedhe yāpi tasyaiva sāpramāṇatvasūcanā //</p>
<h3 id='3.087ab'>3.087ab <small></small></h3>	<p class='l'>anyathaikasya dharmasya svabhāvoktyā parasya tat /</p>
<h3 id='3.087cd'>3.087cd <small></small></h3>	<p class='l'>nāstitvaṃ kena gamyeta virodhāc ced asāv api //</p>
<h3 id='3.088ab'>3.088ab <small>(<a href='docExplore?doc_id=PV_3.088ab_3.091ab'>PV_3.088ab_3.091ab</a>)</small></h3>	<p class='l'>siddhaḥ kenāsahasthānād iti cet tat kuto matam /</p>
<h3 id='3.088cd'>3.088cd <small></small></h3>	<p class='l'>dṛśyasya darśanābhāvād iti cet sāpramāṇatā //</p>
<h3 id='3.089ab'>3.089ab <small></small></h3>	<p class='l'>tasmāt svaśabdenoktāpi sābhāvasya prasādhikā /</p>
<h3 id='3.089cd'>3.089cd <small></small></h3>	<p class='l'>yasyāpramāṇaṃ sāvācyo niṣedhas tena sarvathā //</p>
<h3 id='3.090ab'>3.090ab <small></small></h3>	<p class='l'>etena tadviruddhārthakāryoktir upavarṇitā /</p>
<h3 id='3.090cd'>3.090cd <small></small></h3>	<p class='l'>prayogaḥ kevalaṃ bhinnaḥ sarvatrārtho na bhidyate //</p>
<h3 id='3.091ab'>3.091ab <small></small></h3>	<p class='l'>viruddhaṃ tac ca sopāyam avidhāyāpidhāya ca /</p>
<h3 id='3.091cd'>3.091cd <small>(<a href='docExplore?doc_id=PV_3.091cd_3.094cd'>PV_3.091cd_3.094cd</a>)</small></h3>	<p class='l'>pramāṇoktir niṣedhe yā na sā nyāyānusāriṇī //</p>
<h3 id='3.092ab'>3.092ab <small></small></h3>	<p class='l'>uktyādeḥ sarvavitpretyabhāvādipratiṣedhavat /</p>
<h3 id='3.092cd'>3.092cd <small></small></h3>	<p class='l'>atīndriyāṇām arthānāṃ virodhasyāprasiddhitaḥ //</p>
<h3 id='3.093ab'>3.093ab <small></small></h3>	<p class='l'>bādhyabādhakabhāvaḥ kaḥ syātāṃ yady uktisaṃvidau /</p>
<h3 id='3.093cd'>3.093cd <small></small></h3>	<p class='l'>tādṛśo 'nupalabdheś ced ucyatāṃ saiva sādhanam //</p>
<h3 id='3.094ab'>3.094ab <small></small></h3>	<p class='l'>aniścayakaraṃ proktam īdṛkṣānupalambhanam /</p>
<h3 id='3.094cd'>3.094cd <small></small></h3>	<p class='l'>tan nātyantaparokṣeṣu sadasattāviniścayau //</p>
<h3 id='3.095ab'>3.095ab <small>(<a href='docExplore?doc_id=PV_3.095ab_3.097cd'>PV_3.095ab_3.097cd</a>)</small></h3>	<p class='l'>bhinno 'bhinno 'pi vā dharmaḥ sa viruddhaḥ prayujyate /</p>
<h3 id='3.095cd'>3.095cd <small></small></h3>	<p class='l'>yathāgnir ahime sādhye sattā vā janmabādhanī //</p>
<h3 id='3.096ab'>3.096ab <small></small></h3>	<p class='l'>yathā vastv eva vastūnāṃ sādhane sādhanaṃ matam /</p>
<h3 id='3.096cd'>3.096cd <small></small></h3>	<p class='l'>tathā vastv eva vastūnāṃ svanivṛttau nivartakam //</p>
<h3 id='3.097ab'>3.097ab <small></small></h3>	<p class='l'>etena kalpanānyasto yatra kvacana saṃbhavāt /</p>
<h3 id='3.097cd'>3.097cd <small></small></h3>	<p class='l'>dharmaḥ pakṣasapakṣānyataratvādir apoditaḥ //</p>
<h3 id='3.098ab'>3.098ab <small>(<a href='docExplore?doc_id=PV_3.098ab_3.101ab'>PV_3.098ab_3.101ab</a>)</small></h3>	<p class='l'>tatrāpi vyāpako dharmo nivṛtter gamako mataḥ /</p>
<h3 id='3.098cd'>3.098cd <small></small></h3>	<p class='l'>vyāpyasya svanivṛttiś cet paricchinnā kathaṃcana //</p>
<h3 id='3.099ab'>3.099ab <small></small></h3>	<p class='l'>yadapramāṇatābhāve liṅgaṃ tasyaiva kathyate /</p>
<h3 id='3.099cd'>3.099cd <small></small></h3>	<p class='l'>tad atyantavimūḍhārtham āgopālam asaṃvṛteḥ //</p>
<h3 id='3.100ab'>3.100ab <small></small></h3>	<p class='l'>etāvan niścayaphalam abhāve 'nupalambhanam /</p>
<h3 id='3.100cd'>3.100cd <small></small></h3>	<p class='l'>tac ca hetau svabhāve vādṛśye dṛśyatayā mate //</p>
<h3 id='3.101ab'>3.101ab <small></small></h3>	<p class='l'>anumānād anityāder grahaṇe 'yaṃ kramo mataḥ /</p>
<h3 id='3.101cd'>3.101cd <small>(<a href='docExplore?doc_id=PV_3.101cd_3.104ab'>PV_3.101cd_3.104ab</a>)</small></h3>	<p class='l'>prāmāṇyam eva nānyatra gṛhītagrahaṇān matam //</p>
<h3 id='3.102ab'>3.102ab <small></small></h3>	<p class='l'>nānyāsyānityatā bhāvāt pūrvasiddhaḥ sa caindriyāt /</p>
<h3 id='3.102cd'>3.102cd <small></small></h3>	<p class='l'>nānekarūpo vācyo 'sau vācyo dharmo vikalpajaḥ //</p>
<h3 id='3.103ab'>3.103ab <small></small></h3>	<p class='l'>sāmānyāśrayasaṃsiddhau sāmānyaṃ siddham eva tat /</p>
<h3 id='3.103cd'>3.103cd <small></small></h3>	<p class='l'>tadasiddhau tathāsyaiva hy anumānaṃ prasiddhaye //</p>
<h3 id='3.104ab'>3.104ab <small></small></h3>	<p class='l'>kvacit tad aparijñānaṃ sadṛśāparasaṃbhavāt /</p>
<h3 id='3.104cd'>3.104cd <small>(<a href='docExplore?doc_id=PV_3.104cd_3.107cd'>PV_3.104cd_3.107cd</a>)</small></h3>	<p class='l'>bhrānter apaśyato bhedaṃ māyāgolakabhedavat //</p>
<h3 id='3.105ab'>3.105ab <small></small></h3>	<p class='l'>tathā hy aliṅgam ābālam asaṃśliṣṭottarodayam /</p>
<h3 id='3.105cd'>3.105cd <small></small></h3>	<p class='l'>paśyan paricchinatty eva dīpādi nāśinaṃ janaḥ //</p>
<h3 id='3.106ab'>3.106ab <small></small></h3>	<p class='l'>bhāvasvabhāvabhūtāyām api śaktau phale 'dṛśaḥ /</p>
<h3 id='3.106cd'>3.106cd <small></small></h3>	<p class='l'>anānantaryato moho viniścetur apāṭavāt //</p>
<h3 id='3.107ab'>3.107ab <small></small></h3>	<p class='l'>tasyaiva vinivṛttyartham anumānopavarṇanam /</p>
<h3 id='3.107cd'>3.107cd <small></small></h3>	<p class='l'>vyavasyantīkṣaṇād eva sarvākārān mahādhiyaḥ //</p>
<h3 id='3.108ab'>3.108ab <small>(<a href='docExplore?doc_id=PV_3.108ab_3.110cd'>PV_3.108ab_3.110cd</a>)</small></h3>	<p class='l'>vyāvṛtteḥ sarvatas tasmin vyāvṛttivinibandhanāḥ /</p>
<h3 id='3.108cd'>3.108cd <small></small></h3>	<p class='l'>buddhayo 'rthe pravartante 'bhinne bhinnāśrayā iva //</p>
<h3 id='3.109ab'>3.109ab <small></small></h3>	<p class='l'>yathācodanam ākhyāś ca so 'sati bhrāntikāraṇe /</p>
<h3 id='3.109cd'>3.109cd <small></small></h3>	<p class='l'>pratibhāḥ pratisaṃdhatte svānurūpāḥ svabhāvataḥ //</p>
<h3 id='3.110ab'>3.110ab <small></small></h3>	<p class='l'>siddho 'trāpy athavā dhvaṃso liṅgād anupalambhanāt /</p>
<h3 id='3.110cd'>3.110cd <small></small></h3>	<p class='l'>prāg bhūtvā hy abhavan bhāvo 'nitya ity abhidhīyate //</p>
<h3 id='3.111ab'>3.111ab <small>(<a href='docExplore?doc_id=PV_3.111ab_3.113cd'>PV_3.111ab_3.113cd</a>)</small></h3>	<p class='l'>yasyobhayāntavyavadhisattāsaṃbandhavācinī /</p>
<h3 id='3.111cd'>3.111cd <small></small></h3>	<p class='l'>anityatāśrutis tena tāv antāv iti kau smṛtau //</p>
<h3 id='3.112ab'>3.112ab <small></small></h3>	<p class='l'>prāk paścād apy abhāvaś cet sa evānityatā na kim /</p>
<h3 id='3.112cd'>3.112cd <small></small></h3>	<p class='l'>ṣaṣṭhyādyayogād iti ced antayoḥ sa kathaṃ bhavet //</p>
<h3 id='3.113ab'>3.113ab <small></small></h3>	<p class='l'>sattāsaṃbandhayor dhrauvyād antābhyāṃ na viśeṣaṇam /</p>
<h3 id='3.113cd'>3.113cd <small></small></h3>	<p class='l'>aviśeṣaṇam eva syād antau cet kāryakāraṇe //</p>
<h3 id='3.114ab'>3.114ab <small>(<a href='docExplore?doc_id=PV_3.114ab_3.116cd'>PV_3.114ab_3.116cd</a>)</small></h3>	<p class='l'>asaṃbandhān na bhāvasya prāgabhāvaṃ sa vāñchati /</p>
<h3 id='3.114cd'>3.114cd <small></small></h3>	<p class='l'>tadupādhisamākhyāne te 'py asya ca na sidhyataḥ //</p>
<h3 id='3.115ab'>3.115ab <small></small></h3>	<p class='l'>sattāsvakāraṇāśleṣakaraṇāt kāraṇaṃ kila /</p>
<h3 id='3.115cd'>3.115cd <small></small></h3>	<p class='l'>sā sattā sa ca saṃbandho nityau kāryam atheha kim //</p>
<h3 id='3.116ab'>3.116ab <small></small></h3>	<p class='l'>yasyābhāvaḥ kriyetāsau na bhāvaḥ prāgabhāvavān /</p>
<h3 id='3.116cd'>3.116cd <small></small></h3>	<p class='l'>saṃbandhānabhyupagamān nityaṃ viśvam idaṃ tataḥ //</p>
<h3 id='3.117ab'>3.117ab <small>(<a href='docExplore?doc_id=PV_3.117ab_3.122cd'>PV_3.117ab_3.122cd</a>)</small></h3>	<p class='l'>tasmād anarthāskandinyo 'bhinnārthābhimateṣv api /</p>
<h3 id='3.117cd'>3.117cd <small></small></h3>	<p class='l'>śabdeṣu vācyabhedinyo vyatirekāspadaṃ dhiyaḥ //</p>
<h3 id='3.118ab'>3.118ab <small></small></h3>	<p class='l'>viśeṣapratyabhijñānaṃ na pratikṣaṇabhedataḥ /</p>
<h3 id='3.118cd'>3.118cd <small></small></h3>	<p class='l'>na vā viśeṣaviṣayaṃ dṛṣṭasāmyena tadgrahāt //</p>
<h3 id='3.119ab'>3.119ab <small></small></h3>	<p class='l'>nidarśanaṃ tad eveti sāmānyāgrahaṇaṃ yadi /</p>
<h3 id='3.119cd'>3.119cd <small></small></h3>	<p class='l'>nidarśanatvāt siddhasya pramāṇenāsya kiṃ punaḥ //</p>
<h3 id='3.120ab'>3.120ab <small></small></h3>	<p class='l'>vismṛtatvād adoṣaś cet tata evānidarśanam /</p>
<h3 id='3.120cd'>3.120cd <small></small></h3>	<p class='l'>dṛṣṭe tadbhāvasiddhiś cet pramāṇād anyavastuni //</p>
<h3 id='3.121ab'>3.121ab <small></small></h3>	<p class='l'>tattvārope viparyāsas tatsiddher apramāṇatā /</p>
<h3 id='3.121cd'>3.121cd <small></small></h3>	<p class='l'>pratyakṣetarayor aikyād ekasiddhir dvayor api //</p>
<h3 id='3.122ab'>3.122ab <small></small></h3>	<p class='l'>saṃdhīyamānaṃ cānyena vyavasāyaṃ smṛtiṃ viduḥ /</p>
<h3 id='3.122cd'>3.122cd <small></small></h3>	<p class='l'>taccihnāpekṣaṇān no cet smṛtir na vyabhicārataḥ //</p>

<h2 id='III.5.a pratyakṣalakṣaṇavipratipattinirāsaḥ 123–144'>III.5.a pratyakṣalakṣaṇavipratipattinirāsaḥ 123–144</h2>

<h3 id='3.123ab'>3.123ab <small>(<a href='docExplore?doc_id=PV_3.123ab_3.125cd'>PV_3.123ab_3.125cd</a>)</small></h3>	<p class='l'>pratyakṣaṃ kalpanāpoḍhaṃ pratyakṣeṇaiva sidhyati /</p>
<h3 id='3.123cd'>3.123cd <small></small></h3>	<p class='l'>pratyātmavedyaḥ sarveṣāṃ vikalpo nāmasaṃśrayaḥ //</p>
<h3 id='3.124ab'>3.124ab <small></small></h3>	<p class='l'>saṃhṛtya sarvataś cintāṃ stimitenāntarātmanā /</p>
<h3 id='3.124cd'>3.124cd <small></small></h3>	<p class='l'>sthito 'pi cakṣuṣā rūpam īkṣate sākṣajā matiḥ //</p>
<h3 id='3.125ab'>3.125ab <small></small></h3>	<p class='l'>punar vikalpayan kiṃcid āsīn me kalpanedṛśī /</p>
<h3 id='3.125cd'>3.125cd <small></small></h3>	<p class='l'>iti vetti na pūrvoktāvasthāyām indriyād gatau //</p>
<h3 id='3.126ab'>3.126ab <small>(<a href='docExplore?doc_id=PV_3.126ab_3.128cd'>PV_3.126ab_3.128cd</a>)</small></h3>	<p class='l'>ekatra dṛṣṭo bhedo hi kvacin nānyatra dṛśyate /</p>
<h3 id='3.126cd'>3.126cd <small></small></h3>	<p class='l'>na tasmād bhinnam asty anyat sāmānyaṃ buddhyabhedataḥ //</p>
<h3 id='3.127ab'>3.127ab <small></small></h3>	<p class='l'>tasmād viśeṣaviṣayā sarvaivendriyajā matiḥ /</p>
<h3 id='3.127cd'>3.127cd <small></small></h3>	<p class='l'>na viśeṣeṣu śabdānāṃ pravṛttāv asti saṃbhavaḥ //</p>
<h3 id='3.128ab'>3.128ab <small></small></h3>	<p class='l'>ananvayād viśeṣāṇāṃ saṃketasyāpravṛttitaḥ /</p>
<h3 id='3.128cd'>3.128cd <small></small></h3>	<p class='l'>viṣayo yaś ca śabdānāṃ saṃyojyeta sa eva taiḥ //</p>
<h3 id='3.129ab'>3.129ab <small>(<a href='docExplore?doc_id=PV_3.129ab_3.132ab'>PV_3.129ab_3.132ab</a>)</small></h3>	<p class='l'>asyedam iti saṃbandhe yāv arthau pratibhāsinau /</p>
<h3 id='3.129cd'>3.129cd <small></small></h3>	<p class='l'>tayor eva hi saṃbandho na tadendriyagocaraḥ //</p>
<h3 id='3.130ab'>3.130ab <small></small></h3>	<p class='l'>viśadapratibhāsasya tadārthasyāvibhāvanāt /</p>
<h3 id='3.130cd'>3.130cd <small></small></h3>	<p class='l'>vijñānābhāsabhedo hi padārthānāṃ viśeṣakaḥ //</p>
<h3 id='3.131ab'>3.131ab <small></small></h3>	<p class='l'>cakṣuṣo 'rthāvabhāse 'pi yaṃ paro 'syeti śaṃsati /</p>
<h3 id='3.131cd'>3.131cd <small></small></h3>	<p class='l'>sa eva yojyate śabdair na khalv indriyagocaraḥ //</p>
<h3 id='3.132ab'>3.132ab <small></small></h3>	<p class='l'>avyāpṛtendriyasyānyavāṅmātreṇāvibhāvanāt /</p>
<h3 id='3.132cd'>3.132cd <small>(<a href='docExplore?doc_id=PV_3.132cd_3.135cd'>PV_3.132cd_3.135cd</a>)</small></h3>	<p class='l'>na cānuditasaṃbandhaḥ svayaṃ jñānaprasaṅgataḥ //</p>
<h3 id='3.133ab'>3.133ab <small></small></h3>	<p class='l'>manasor yugapadvṛtteḥ savikalpāvikalpayoḥ /</p>
<h3 id='3.133cd'>3.133cd <small></small></h3>	<p class='l'>vimūḍho laghuvṛtter vā tayor aikyaṃ vyavasyati //</p>
<h3 id='3.134ab'>3.134ab <small></small></h3>	<p class='l'>vikalpavyavadhānena vicchinnaṃ darśanaṃ bhavet /</p>
<h3 id='3.134cd'>3.134cd <small></small></h3>	<p class='l'>iti ced bhinnajātīyavikalpe 'nyasya vā katham //</p>
<h3 id='3.135ab'>3.135ab <small></small></h3>	<p class='l'>alātadṛṣṭivad bhāvapakṣaś ced balavān mataḥ /</p>
<h3 id='3.135cd'>3.135cd <small></small></h3>	<p class='l'>anyatrāpi samānaṃ tad varṇayor vā sakṛcchrutiḥ //</p>
<h3 id='3.136ab'>3.136ab <small>(<a href='docExplore?doc_id=PV_3.136ab_3.138cd'>PV_3.136ab_3.138cd</a>)</small></h3>	<p class='l'>sakṛtsaṃgatasarvārtheṣv indriyeṣv iha satsv api /</p>
<h3 id='3.136cd'>3.136cd <small></small></h3>	<p class='l'>pañcabhir vyavadhāne 'pi bhāty avyavahiteva yā //</p>
<h3 id='3.137ab'>3.137ab <small></small></h3>	<p class='l'>sā matir nāma paryantakṣaṇikajñānamiśraṇāt /</p>
<h3 id='3.137cd'>3.137cd <small></small></h3>	<p class='l'>vicchinnābheti tac citraṃ tasmāt santu sakṛd dhiyaḥ //</p>
<h3 id='3.138ab'>3.138ab <small></small></h3>	<p class='l'>pratibhāsāviśeṣaś ca sāntarānantare katham /</p>
<h3 id='3.138cd'>3.138cd <small></small></h3>	<p class='l'>śuddhe manovikalpe ca na kramagrahaṇaṃ bhavet //</p>
<h3 id='3.139ab'>3.139ab <small>(<a href='docExplore?doc_id=PV_3.139ab_3.144cd'>PV_3.139ab_3.144cd</a>)</small></h3>	<p class='l'>yo 'grahaḥ saṃgate 'py arthe kvacid āsaktacetasaḥ /</p>
<h3 id='3.139cd'>3.139cd <small></small></h3>	<p class='l'>saktyānyotpattivaiguṇyāc codyaṃ caitad dvayor api //</p>
<h3 id='3.140ab'>3.140ab <small></small></h3>	<p class='l'>śīghravṛtter alātāder anvayapratighātinī /</p>
<h3 id='3.140cd'>3.140cd <small></small></h3>	<p class='l'>cakrabhrāntiṃ dṛśā dhatte na dṛśāṃ ghaṭanena sā //</p>
<h3 id='3.141ab'>3.141ab <small></small></h3>	<p class='l'>kecid indriyajatvāder bāladhīvad akalpanām /</p>
<h3 id='3.141cd'>3.141cd <small></small></h3>	<p class='l'>āhur bālāvikalpe ca hetuṃ saṃketamandatām //</p>
<h3 id='3.142ab'>3.142ab <small></small></h3>	<p class='l'>teṣāṃ pratyakṣam eva syād bālānām avikalpanāt /</p>
<h3 id='3.142cd'>3.142cd <small></small></h3>	<p class='l'>saṃketopāyavigamāt paścād api bhaven na saḥ //</p>
<h3 id='3.143ab'>3.143ab <small></small></h3>	<p class='l'>mano 'vyutpannasaṃketam asti tena sa cen mataḥ /</p>
<h3 id='3.143cd'>3.143cd <small></small></h3>	<p class='l'>evam indriyaje 'pi syāc cheṣavac cedam īdṛśam //</p>
<h3 id='3.144ab'>3.144ab <small></small></h3>	<p class='l'>yad eva sādhanaṃ bāle tad evātrāpi kathyatām /</p>
<h3 id='3.144cd'>3.144cd <small></small></h3>	<p class='l'>sāmyād akṣadhiyām uktam anenānubhavādikam //</p>

<h2 id='III.5.b sāmānyanirāsaḥ 145–150'>III.5.b sāmānyanirāsaḥ 145–150</h2>

<h3 id='3.145ab'>3.145ab <small>(<a href='docExplore?doc_id=PV_3.145ab_3.147cd'>PV_3.145ab_3.147cd</a>)</small></h3>	<p class='l'>viśeṣaṇaṃ viśeṣyaṃ ca saṃbandhaṃ laukikīṃ sthitim /</p>
<h3 id='3.145cd'>3.145cd <small></small></h3>	<p class='l'>gṛhītvā saṃkalayyaitat tathā pratyeti nānyathā //</p>
<h3 id='3.146ab'>3.146ab <small></small></h3>	<p class='l'>yathā daṇḍini jātyāder vivekenānirūpaṇāt /</p>
<h3 id='3.146cd'>3.146cd <small></small></h3>	<p class='l'>tadvatā yojanā nāsti kalpanāpy atra nāsty ataḥ //</p>
<h3 id='3.147ab'>3.147ab <small></small></h3>	<p class='l'>yady apy anvayivijñānaṃ śabdavyaktyavabhāsi tat /</p>
<h3 id='3.147cd'>3.147cd <small></small></h3>	<p class='l'>varṇākṛtyakṣarākāraśūnyaṃ gotvaṃ hi varṇyate //</p>
<h3 id='3.148ab'>3.148ab <small>(<a href='docExplore?doc_id=PV_3.148ab_3.150cd'>PV_3.148ab_3.150cd</a>)</small></h3>	<p class='l'>samānatve 'pi tasyaiva nekṣaṇaṃ netragocaram /</p>
<h3 id='3.148cd'>3.148cd <small></small></h3>	<p class='l'>pratibhāsadvayābhāvād buddher bhedaś ca durlabhaḥ //</p>
<h3 id='3.149ab'>3.149ab <small></small></h3>	<p class='l'>samavāyāgrahād akṣaiḥ saṃbandhādarśanaṃ sthitam /</p>
<h3 id='3.149cd'>3.149cd <small></small></h3>	<p class='l'>paṭas tantuṣv ihetyādiśabdāś ceme svayaṃ kṛtāḥ //</p>
<h3 id='3.150ab'>3.150ab <small></small></h3>	<p class='l'>śṛṅgaṃ gavīti loke syāc chṛṅge gaur ity alaukikam /</p>
<h3 id='3.150cd'>3.150cd <small></small></h3>	<p class='l'>gavākhyapariśiṣṭāṅgavicchedānupalambhanāt //</p>

<h2 id='III.5.c avayavinirāsaḥ 151–153'>III.5.c avayavinirāsaḥ 151–153</h2>

<h3 id='3.151ab'>3.151ab <small>(<a href='docExplore?doc_id=PV_3.151ab_3.153cd'>PV_3.151ab_3.153cd</a>)</small></h3>	<p class='l'>tais tantubhir iyaṃ śāṭīty uttaraṃ kāryam ucyate /</p>
<h3 id='3.151cd'>3.151cd <small></small></h3>	<p class='l'>tantusaṃskārasaṃbhūtaṃ naikakālaṃ kathaṃcana //</p>
<h3 id='3.152ab'>3.152ab <small></small></h3>	<p class='l'>kāraṇāropataḥ kaścid ekāpoddhārato 'pi vā /</p>
<h3 id='3.152cd'>3.152cd <small></small></h3>	<p class='l'>tantvākhyāṃ vartayet kārye darśayann āśrayaṃ śruteḥ //</p>
<h3 id='3.153ab'>3.153ab <small></small></h3>	<p class='l'>upakāryopakāritvaṃ vicchedādṛṣṭir eva vā /</p>
<h3 id='3.153cd'>3.153cd <small></small></h3>	<p class='l'>mukhyaṃ yad askhalajjñānam ādisaṃketagocaraḥ //</p>

<h2 id='III.5.d nānumānataḥ sāmānyasiddhiḥ 154–163'>III.5.d nānumānataḥ sāmānyasiddhiḥ 154–163</h2>

<h3 id='3.154ab'>3.154ab <small>(<a href='docExplore?doc_id=PV_3.154ab_3.157ab'>PV_3.154ab_3.157ab</a>)</small></h3>	<p class='l'>anumānaṃ ca jātyādau vastuno nāsti bhedini /</p>
<h3 id='3.154cd'>3.154cd <small></small></h3>	<p class='l'>sarvatra vyapadeśo hi daṇḍyāder api sāṃvṛtāt //</p>
<h3 id='3.155ab'>3.155ab <small></small></h3>	<p class='l'>vastuprāsādamālādiśabdāś cānyānapekṣiṇaḥ /</p>
<h3 id='3.155cd'>3.155cd <small></small></h3>	<p class='l'>geho yady api saṃyogas tanmālā kiṃ nu tad bhavet //</p>
<h3 id='3.156ab'>3.156ab <small></small></h3>	<p class='l'>jātiś ced geha eko 'pi mālety ucyeta vṛkṣavat /</p>
<h3 id='3.156cd'>3.156cd <small></small></h3>	<p class='l'>mālābahutve tacchabdaḥ kathaṃ jāter ajātitaḥ //</p>
<h3 id='3.157ab'>3.157ab <small></small></h3>	<p class='l'>mālādau ca mahattvādir iṣṭo yaś caupacārikaḥ /</p>
<h3 id='3.157cd'>3.157cd <small>(<a href='docExplore?doc_id=PV_3.157cd_3.160ab'>PV_3.157cd_3.160ab</a>)</small></h3>	<p class='l'>mukhyāviśiṣṭavijñānagrāhyatvān naupacārikaḥ //</p>
<h3 id='3.158ab'>3.158ab <small></small></h3>	<p class='l'>ananyahetutā tulyā sā mukhyābhimateṣv api /</p>
<h3 id='3.158cd'>3.158cd <small></small></h3>	<p class='l'>padārthaśabdaḥ kaṃ hetum anyaṃ ṣaṭsu samīkṣate //</p>
<h3 id='3.159ab'>3.159ab <small></small></h3>	<p class='l'>yo yathā rūḍhitaḥ siddhas tatsāmyād yas tathocyate /</p>
<h3 id='3.159cd'>3.159cd <small></small></h3>	<p class='l'>mukhyo gauṇaś ca bhāveṣv apy abhāvasyopacārataḥ //</p>
<h3 id='3.160ab'>3.160ab <small></small></h3>	<p class='l'>saṃketānvayinī rūḍhir vaktur icchānvayī ca saḥ /</p>
<h3 id='3.160cd'>3.160cd <small>(<a href='docExplore?doc_id=PV_3.160cd_3.163cd'>PV_3.160cd_3.163cd</a>)</small></h3>	<p class='l'>kriyate vyavahārārthaṃ chandaḥśabdāṃśanāmavat //</p>
<h3 id='3.161ab'>3.161ab <small></small></h3>	<p class='l'>vastudharmatayaivārthās tādṛgvijñānakāraṇam /</p>
<h3 id='3.161cd'>3.161cd <small></small></h3>	<p class='l'>bhede 'pi yatra tajjñānaṃ tāṃs tathā pratipadyate //</p>
<h3 id='3.162ab'>3.162ab <small></small></h3>	<p class='l'>jñānāny api tathā bhede 'bhedapratyavamarśane /</p>
<h3 id='3.162cd'>3.162cd <small></small></h3>	<p class='l'>ity atatkāryaviśleṣasyānvayo naikavastunaḥ //</p>
<h3 id='3.163ab'>3.163ab <small></small></h3>	<p class='l'>vastūnāṃ vidyate tasmāt tanniṣṭhā vastuni śrutiḥ /</p>
<h3 id='3.163cd'>3.163cd <small></small></h3>	<p class='l'>bāhyaśaktivyavacchedaniṣṭhābhāve 'pi tacchrutiḥ //</p>

<h2 id='III.5.e anyāpohacintā 164–173'>III.5.e anyāpohacintā 164–173</h2>

<h3 id='3.164ab'>3.164ab <small>(<a href='docExplore?doc_id=PV_3.164ab_3.166cd'>PV_3.164ab_3.166cd</a>)</small></h3>	<p class='l'>vikalpapratibimbeṣu tanniṣṭheṣu nibadhyate /</p>
<h3 id='3.164cd'>3.164cd <small></small></h3>	<p class='l'>tato 'nyāpohaniṣṭhatvād uktānyāpohakṛc chrutiḥ //</p>
<h3 id='3.165ab'>3.165ab <small></small></h3>	<p class='l'>vyatirekīva yaj jñāne bhāty arthapratibimbakam /</p>
<h3 id='3.165cd'>3.165cd <small></small></h3>	<p class='l'>śabdāt tad api nārthātmā bhrāntiḥ sā vāsanodbhavā //</p>
<h3 id='3.166ab'>3.166ab <small></small></h3>	<p class='l'>tasyābhidhāne śrutibhir arthe ko 'ṃśo 'vagamyate /</p>
<h3 id='3.166cd'>3.166cd <small></small></h3>	<p class='l'>tasyāgatau ca saṃketakriyā vyarthā tadarthikā //</p>
<h3 id='3.167ab'>3.167ab <small>(<a href='docExplore?doc_id=PV_3.167ab_3.169cd'>PV_3.167ab_3.169cd</a>)</small></h3>	<p class='l'>śabdo 'rthāṃśaṃ kam āheti tatrānyāpoha ucyate /</p>
<h3 id='3.167cd'>3.167cd <small></small></h3>	<p class='l'>ākāraḥ sa ca nārthe 'sti taṃ vadann arthabhāk katham //</p>
<h3 id='3.168ab'>3.168ab <small></small></h3>	<p class='l'>śabdasyānvayinaḥ kāryam arthenānvayinā sa ca /</p>
<h3 id='3.168cd'>3.168cd <small></small></h3>	<p class='l'>ananvayī dhiyo 'bhedād darśanābhyāsanirmitaḥ //</p>
<h3 id='3.169ab'>3.169ab <small></small></h3>	<p class='l'>tadrūpāropagatyānyavyāvṛttādhigateḥ punaḥ /</p>
<h3 id='3.169cd'>3.169cd <small></small></h3>	<p class='l'>śabdārtho 'rthaḥ sa eveti vacane na virudhyate //</p>
<h3 id='3.170ab'>3.170ab <small>(<a href='docExplore?doc_id=PV_3.170ab_3.173cd'>PV_3.170ab_3.173cd</a>)</small></h3>	<p class='l'>mithyāvabhāsino vaite pratyayāḥ śabdanirmitāḥ /</p>
<h3 id='3.170cd'>3.170cd <small></small></h3>	<p class='l'>anuyāntīmam arthāṃśam iti cāpohakṛc chrutiḥ //</p>
<h3 id='3.171ab'>3.171ab <small></small></h3>	<p class='l'>tasmāt saṃketakāle 'pi nirdiṣṭārthena saṃyutaḥ /</p>
<h3 id='3.171cd'>3.171cd <small></small></h3>	<p class='l'>svapratītiphalenānyāpohaḥ saṃbadhyate śrutau //</p>
<h3 id='3.172ab'>3.172ab <small></small></h3>	<p class='l'>anyatrādṛṣṭyapekṣatvāt kvacit taddṛṣṭyapekṣaṇāt /</p>
<h3 id='3.172cd'>3.172cd <small></small></h3>	<p class='l'>śrutau saṃbadhyate 'poho naitad vastuni yujyate //</p>
<h3 id='3.173ab'>3.173ab <small></small></h3>	<p class='l'>tasmāj jātyāditadyogā nārthe teṣu ca na śrutiḥ /</p>
<h3 id='3.173cd'>3.173cd <small></small></h3>	<p class='l'>saṃyojyate 'nyavyāvṛttau śabdānām eva yojanāt //</p>

<h2 id='III.5.f pratyakṣe śabdakalpanānirāsaḥ uttarakālabhāvivikalpajñānenānubhavaḥ 174–191'>III.5.f pratyakṣe śabdakalpanānirāsaḥ uttarakālabhāvivikalpajñānenānubhavaḥ 174–191</h2>

<h3 id='3.174ab'>3.174ab <small>(<a href='docExplore?doc_id=PV_3.174ab_3.177ab'>PV_3.174ab_3.177ab</a>)</small></h3>	<p class='l'>saṃketasmaraṇopāyaṃ dṛṣṭasaṃkalanātmakam /</p>
<h3 id='3.174cd'>3.174cd <small></small></h3>	<p class='l'>pūrvāparaparāmarśaśūnye tac cākṣuṣe katham //</p>
<h3 id='3.175ab'>3.175ab <small></small></h3>	<p class='l'>anyatra gatacitto 'pi cakṣuṣā rūpam īkṣate /</p>
<h3 id='3.175cd'>3.175cd <small></small></h3>	<p class='l'>tatsaṃketāgrahas tatra spaṣṭas tajjā ca kalpanā //</p>
<h3 id='3.176ab'>3.176ab <small></small></h3>	<p class='l'>jāyante kalpanās tatra yatra śabdo niveśitaḥ /</p>
<h3 id='3.176cd'>3.176cd <small></small></h3>	<p class='l'>tenecchātaḥ pravarteran nekṣeran bāhyam akṣajāḥ //</p>
<h3 id='3.177ab'>3.177ab <small></small></h3>	<p class='l'>rūpaṃ rūpam itīkṣeta taddhiyaṃ kim itīkṣate /</p>
<h3 id='3.177cd'>3.177cd <small>(<a href='docExplore?doc_id=PV_3.177cd_3.180cd'>PV_3.177cd_3.180cd</a>)</small></h3>	<p class='l'>asti cānubhavas tasyāḥ so 'vikalpaḥ kathaṃ bhavet //</p>
<h3 id='3.178ab'>3.178ab <small></small></h3>	<p class='l'>tasyaivānubhave dṛṣṭaṃ na vikalpadvayaṃ sakṛt /</p>
<h3 id='3.178cd'>3.178cd <small></small></h3>	<p class='l'>etena tulyakālānyavijñānānubhavo gataḥ //</p>
<h3 id='3.179ab'>3.179ab <small></small></h3>	<p class='l'>smṛtir bhaved atīte ca sāgṛhīte kathaṃ bhavet /</p>
<h3 id='3.179cd'>3.179cd <small></small></h3>	<p class='l'>syāc cānyadhīparicchedābhinnarūpā svabuddhidhīḥ //</p>
<h3 id='3.180ab'>3.180ab <small></small></h3>	<p class='l'>atītam apadṛṣṭāntam aliṅgaṃ cārthavedanam /</p>
<h3 id='3.180cd'>3.180cd <small></small></h3>	<p class='l'>siddhaṃ tat kena tasmin hi na pratyakṣaṃ na laiṅgikam //</p>
<h3 id='3.181ab'>3.181ab <small>(<a href='docExplore?doc_id=PV_3.181ab_3.184ab'>PV_3.181ab_3.184ab</a>)</small></h3>	<p class='l'>tatsvarūpāvabhāsinyā buddhyānantarayā yadi /</p>
<h3 id='3.181cd'>3.181cd <small></small></h3>	<p class='l'>rūpādir iva gṛhyeta na syāt tatpūrvadhīgrahaḥ //</p>
<h3 id='3.182ab'>3.182ab <small></small></h3>	<p class='l'>so 'vikalpaḥ svaviṣayo vijñānānubhavo yathā /</p>
<h3 id='3.182cd'>3.182cd <small></small></h3>	<p class='l'>aśakyasamayaṃ tadvad anyad apy avikalpakam //</p>
<h3 id='3.183ab'>3.183ab <small></small></h3>	<p class='l'>sāmānyavācinaḥ śabdās tadekārthā ca kalpanā /</p>
<h3 id='3.183cd'>3.183cd <small></small></h3>	<p class='l'>abhāve nirvikalpasya viśeṣādhigamaḥ katham //</p>
<h3 id='3.184ab'>3.184ab <small></small></h3>	<p class='l'>asti cen nirvikalpaṃ ca kiṃcit tattulyahetukam /</p>
<h3 id='3.184cd'>3.184cd <small>(<a href='docExplore?doc_id=PV_3.184cd_3.187ab'>PV_3.184cd_3.187ab</a>)</small></h3>	<p class='l'>sarvaṃ tathaiva hetor hi bhedād bhedaḥ phalātmanām //</p>
<h3 id='3.185ab'>3.185ab <small></small></h3>	<p class='l'>anapekṣitabāhyārthā yojanā samayasmṛteḥ /</p>
<h3 id='3.185cd'>3.185cd <small></small></h3>	<p class='l'>tathānapekṣya samayaṃ vastuśaktyaiva netradhīḥ //</p>
<h3 id='3.186ab'>3.186ab <small></small></h3>	<p class='l'>saṃketasmaraṇāpekṣaṃ rūpaṃ yady akṣacetasi /</p>
<h3 id='3.186cd'>3.186cd <small></small></h3>	<p class='l'>anapekṣya na cec chaktaṃ syāt smṛtāv eva liṅgavat //</p>
<h3 id='3.187ab'>3.187ab <small></small></h3>	<p class='l'>tasyās tatsaṃgamotpatter akṣadhīḥ syāt smṛter na vā /</p>
<h3 id='3.187cd'>3.187cd <small>(<a href='docExplore?doc_id=PV_3.187cd_3.191cd'>PV_3.187cd_3.191cd</a>)</small></h3>	<p class='l'>tataḥ kālāntare 'pi syāt kvacid vyākṣepasaṃbhavāt //</p>
<h3 id='3.188ab'>3.188ab <small></small></h3>	<p class='l'>krameṇobhayahetuś cet prāg eva syād abhedataḥ /</p>
<h3 id='3.188cd'>3.188cd <small></small></h3>	<p class='l'>anyo 'kṣabuddhihetuś cet smṛtis tatrāpy anarthikā //</p>
<h3 id='3.189ab'>3.189ab <small></small></h3>	<p class='l'>yathāsamitasiddhyartham iṣyate samayasmṛtiḥ /</p>
<h3 id='3.189cd'>3.189cd <small></small></h3>	<p class='l'>bhedaś cāsamito grāhyaḥ smṛtis tatra kim arthikā //</p>
<h3 id='3.190ab'>3.190ab <small></small></h3>	<p class='l'>sāmānyamātragrahaṇe bhedāpekṣā na yujyate /</p>
<h3 id='3.190cd'>3.190cd <small></small></h3>	<p class='l'>tasmāc cakṣuś ca rūpaṃ ca pratītyodeti netradhīḥ //</p>
<h3 id='3.191ab'>3.191ab <small></small></h3>	<p class='l'>sākṣāc cet jñānajanane samartho viṣayo 'kṣavat /</p>
<h3 id='3.191cd'>3.191cd <small></small></h3>	<p class='l'>atha kasmād dvayādhīnajanma tat tena nocyate //</p>

<p>&lt;III.6. pratyakṣabheda 192–287&gt;</p>

<h2 id='III.6.a indriyapratyakṣam 192–238'>III.6.a indriyapratyakṣam 192–238</h2>

<h3 id='3.192ab'>3.192ab <small>(<a href='docExplore?doc_id=PV_3.192ab_3.195ab'>PV_3.192ab_3.195ab</a>)</small></h3>	<p class='l'>samīkṣya gamakatvaṃ hi vyapadeśo niyujyate /</p>
<h3 id='3.192cd'>3.192cd <small></small></h3>	<p class='l'>tac cākṣavyapadeśe 'sti taddharmaś ca niyojyatām //</p>
<h3 id='3.193ab'>3.193ab <small></small></h3>	<p class='l'>tato liṅgasvabhāvo 'tra vyapadeśe niyojyatām /</p>
<h3 id='3.193cd'>3.193cd <small></small></h3>	<p class='l'>nivartate vyāpakasya svabhāvasya nivṛttitaḥ //</p>
<h3 id='3.194ab'>3.194ab <small></small></h3>	<p class='l'>saṃcitaḥ samudāyaḥ sa sāmānyaṃ tatra cākṣadhīḥ /</p>
<h3 id='3.194cd'>3.194cd <small></small></h3>	<p class='l'>sāmānyabuddhiś cāvaśyaṃ vikalpenānubadhyate //</p>
<h3 id='3.195ab'>3.195ab <small></small></h3>	<p class='l'>arthāntarābhisaṃbandhāj jāyante ye 'ṇavo 'pare /</p>
<h3 id='3.195cd'>3.195cd <small>(<a href='docExplore?doc_id=PV_3.195cd_3.198cd'>PV_3.195cd_3.198cd</a>)</small></h3>	<p class='l'>uktās te saṃcitās te hi nimittaṃ jñānajanmanaḥ //</p>
<h3 id='3.196ab'>3.196ab <small></small></h3>	<p class='l'>aṇūnāṃ sa viśeṣaś ca nāntareṇāparān aṇūn /</p>
<h3 id='3.196cd'>3.196cd <small></small></h3>	<p class='l'>tad ekāniyamāj jñānam uktaṃ sāmānyagocaram //</p>
<h3 id='3.197ab'>3.197ab <small></small></h3>	<p class='l'>athaikāyatanatve 'pi nānekaṃ gṛhyate sakṛt /</p>
<h3 id='3.197cd'>3.197cd <small></small></h3>	<p class='l'>sakṛd grahāvabhāsaḥ kiṃ viyukteṣu tilādiṣu //</p>
<h3 id='3.198ab'>3.198ab <small></small></h3>	<p class='l'>pratyuktaṃ lāghavaṃ cātra teṣv eva kramapātiṣu /</p>
<h3 id='3.198cd'>3.198cd <small></small></h3>	<p class='l'>kiṃ nākramagrahas tulyakālāḥ sarvāś ca buddhayaḥ //</p>
<h3 id='3.199ab'>3.199ab <small>(<a href='docExplore?doc_id=PV_3.199ab_3.201cd'>PV_3.199ab_3.201cd</a>)</small></h3>	<p class='l'>kāścit tāsv akramābhāsāḥ kramavatyo 'parāś ca kim /</p>
<h3 id='3.199cd'>3.199cd <small></small></h3>	<p class='l'>sarvārthagrahaṇe tasmād akramo 'yaṃ prasajyate //</p>
<h3 id='3.200ab'>3.200ab <small></small></h3>	<p class='l'>naikaṃ citrapataṃgādi rūpaṃ vā dṛśyate katham /</p>
<h3 id='3.200cd'>3.200cd <small></small></h3>	<p class='l'>citraṃ tad ekam iti ced idaṃ citrataraṃ tataḥ //</p>
<h3 id='3.201ab'>3.201ab <small></small></h3>	<p class='l'>naikaṃ svabhāvaṃ citraṃ hi maṇirūpaṃ yathaiva tat /</p>
<h3 id='3.201cd'>3.201cd <small></small></h3>	<p class='l'>nīlādipravibhāgaś ca tulyaś citrapaṭādiṣu //</p>
<h3 id='3.202ab'>3.202ab <small>(<a href='docExplore?doc_id=PV_3.202ab_3.205ab'>PV_3.202ab_3.205ab</a>)</small></h3>	<p class='l'>tatrāvayavarūpaṃ cet kevalaṃ dṛśyate tathā /</p>
<h3 id='3.202cd'>3.202cd <small></small></h3>	<p class='l'>nīlādīni nirasyānyac citraṃ citraṃ yad īkṣase //</p>
<h3 id='3.203ab'>3.203ab <small></small></h3>	<p class='l'>tulyārthākārakālatvenopalakṣitayor dhiyoḥ /</p>
<h3 id='3.203cd'>3.203cd <small></small></h3>	<p class='l'>nānārthā kramavaty ekā kim ekārthākramāparā //</p>
<h3 id='3.204ab'>3.204ab <small></small></h3>	<p class='l'>vaiśvarūpyād dhiyām eva bhāvānāṃ viśvarūpatā /</p>
<h3 id='3.204cd'>3.204cd <small></small></h3>	<p class='l'>tac ced anaṅgaṃ keneyaṃ siddhā bhedavyavasthitiḥ //</p>
<h3 id='3.205ab'>3.205ab <small></small></h3>	<p class='l'>vijātīnām anārambhān nālekhyādau vicitradhīḥ /</p>
<h3 id='3.205cd'>3.205cd <small>(<a href='docExplore?doc_id=PV_3.205cd_3.208ab'>PV_3.205cd_3.208ab</a>)</small></h3>	<p class='l'>arūpatvān na saṃyogaś citro bhakteś ca nāśrayaḥ //</p>
<h3 id='3.206ab'>3.206ab <small></small></h3>	<p class='l'>pratyekam avicitratvād gṛhīteṣu krameṇa ca /</p>
<h3 id='3.206cd'>3.206cd <small></small></h3>	<p class='l'>na citradhīsaṃkalanam anekasyaikayāgrahāt //</p>
<h3 id='3.207ab'>3.207ab <small></small></h3>	<p class='l'>nānārthaikā bhavet tasmāt siddhāto 'py avikalpikā /</p>
<h3 id='3.207cd'>3.207cd <small></small></h3>	<p class='l'>vikalpayann apy ekārthaṃ yato 'nyad api paśyati //</p>
<h3 id='3.208ab'>3.208ab <small></small></h3>	<p class='l'>citrāvabhāseṣv artheṣu yady ekatvaṃ na yujyate /</p>
<h3 id='3.208cd'>3.208cd <small>(<a href='docExplore?doc_id=PV_3.208cd_3.211ab'>PV_3.208cd_3.211ab</a>)</small></h3>	<p class='l'>saiva tāvat kathaṃ buddhir ekā citrāvabhāsinī //</p>
<h3 id='3.209ab'>3.209ab <small></small></h3>	<p class='l'>idaṃ vastubalāyātaṃ yad vadanti vipaścitaḥ /</p>
<h3 id='3.209cd'>3.209cd <small></small></h3>	<p class='l'>yathā yathārthāś cintyante viśīryante tathā tathā //</p>
<h3 id='3.210ab'>3.210ab <small></small></h3>	<p class='l'>kiṃ syāt sā citrataikasyāṃ na syāt tasyāṃ matāv api /</p>
<h3 id='3.210cd'>3.210cd <small></small></h3>	<p class='l'>yadīdaṃ svayam arthānāṃ rocate tatra ke vayaṃ //</p>
<h3 id='3.211ab'>3.211ab <small></small></h3>	<p class='l'>tasmān nārtheṣu na jñāne sthūlābhāsas tadātmanaḥ /</p>
<h3 id='3.211cd'>3.211cd <small>(<a href='docExplore?doc_id=PV_3.211cd_3.214ab'>PV_3.211cd_3.214ab</a>)</small></h3>	<p class='l'>ekatra pratiṣiddhatvād bahuṣv api na saṃbhavaḥ //</p>
<h3 id='3.212ab'>3.212ab <small></small></h3>	<p class='l'>paricchedo 'ntar anyo 'yaṃ bhāgo bahir iva sthitaḥ /</p>
<h3 id='3.212cd'>3.212cd <small></small></h3>	<p class='l'>jñānasyābhedino bhedapratibhāso hy upaplavaḥ //</p>
<h3 id='3.213ab'>3.213ab <small></small></h3>	<p class='l'>tatraikasyāpy abhāvena dvayam apy avahīyate /</p>
<h3 id='3.213cd'>3.213cd <small></small></h3>	<p class='l'>tasmāt tad eva tasyāpi tattvaṃ yā dvayaśūnyatā //</p>
<h3 id='3.214ab'>3.214ab <small></small></h3>	<p class='l'>tadbhedāśrayiṇī ceyaṃ bhāvānāṃ bhedasaṃsthitiḥ /</p>
<h3 id='3.214cd'>3.214cd <small>(<a href='docExplore?doc_id=PV_3.214cd_3.217cd'>PV_3.214cd_3.217cd</a>)</small></h3>	<p class='l'>tadupaplavabhāve ca teṣāṃ bhedo 'py upaplavaḥ //</p>
<h3 id='3.215ab'>3.215ab <small></small></h3>	<p class='l'>na grāhyagrāhakākārabāhyam asti ca lakṣaṇam /</p>
<h3 id='3.215cd'>3.215cd <small></small></h3>	<p class='l'>ato lakṣaṇaśūnyatvān niḥsvabhāvāḥ prakāśitāḥ //</p>
<h3 id='3.216ab'>3.216ab <small></small></h3>	<p class='l'>vyāpāropādhikaṃ sarvaṃ skandhādīnāṃ viśeṣataḥ /</p>
<h3 id='3.216cd'>3.216cd <small></small></h3>	<p class='l'>lakṣaṇaṃ sa ca tattvaṃ na tenāpy ete vilakṣaṇāḥ //</p>
<h3 id='3.217ab'>3.217ab <small></small></h3>	<p class='l'>yathāsvaṃpratyayāpekṣād avidyopaplutātmanām /</p>
<h3 id='3.217cd'>3.217cd <small></small></h3>	<p class='l'>vijñaptir vitathākārā jāyate timirādivat //</p>
<h3 id='3.218ab'>3.218ab <small>(<a href='docExplore?doc_id=PV_3.218ab_3.221ab'>PV_3.218ab_3.221ab</a>)</small></h3>	<p class='l'>asaṃviditatattvā ca sā sarvāparadarśanaiḥ /</p>
<h3 id='3.218cd'>3.218cd <small></small></h3>	<p class='l'>asaṃbhavād vinā teṣāṃ grāhyagrāhakaviplavaiḥ //</p>
<h3 id='3.219ab'>3.219ab <small></small></h3>	<p class='l'>tadupekṣitatattvārthaiḥ kṛtvā gajanimīlanam /</p>
<h3 id='3.219cd'>3.219cd <small></small></h3>	<p class='l'>kevalaṃ lokabuddhyaiva bāhyacintā pratanyate //</p>
<h3 id='3.220ab'>3.220ab <small></small></h3>	<p class='l'>nīlādiś citravijñāne jñānopādhir ananyabhāk /</p>
<h3 id='3.220cd'>3.220cd <small></small></h3>	<p class='l'>aśakyadarśanas taṃ hi pataty arthe vivecayan //</p>
<h3 id='3.221ab'>3.221ab <small></small></h3>	<p class='l'>yad yathā bhāsate jñānaṃ tat tathaivānubhūyate /</p>
<h3 id='3.221cd'>3.221cd <small>(<a href='docExplore?doc_id=PV_3.221cd_3.224cd'>PV_3.221cd_3.224cd</a>)</small></h3>	<p class='l'>iti nāmaikabhāvaḥ syāc citrākārasya cetasi //</p>
<h3 id='3.222ab'>3.222ab <small></small></h3>	<p class='l'>paṭādirūpasyaikatve tathā syād avivekitā /</p>
<h3 id='3.222cd'>3.222cd <small></small></h3>	<p class='l'>vivekīni nirasyānyadāviveki ca nekṣyate //</p>
<h3 id='3.223ab'>3.223ab <small></small></h3>	<p class='l'>ko vā virodho bahavaḥ saṃjātātiśayāḥ sakṛt /</p>
<h3 id='3.223cd'>3.223cd <small></small></h3>	<p class='l'>bhaveyuḥ kāraṇaṃ buddher yadi nāmendriyādivat //</p>
<h3 id='3.224ab'>3.224ab <small></small></h3>	<p class='l'>hetubhāvād ṛte nānyā grāhyatā nāma kācana /</p>
<h3 id='3.224cd'>3.224cd <small></small></h3>	<p class='l'>tatra buddhir yadākārā tasyās tad grāhyam ucyate //</p>
<h3 id='3.225ab'>3.225ab <small>(<a href='docExplore?doc_id=PV_3.225ab_3.228ab'>PV_3.225ab_3.228ab</a>)</small></h3>	<p class='l'>kathaṃ vāvayavī grāhyaḥ sakṛt svāvayavaiḥ saha /</p>
<h3 id='3.225cd'>3.225cd <small></small></h3>	<p class='l'>na hi gopratyayo dṛṣṭaḥ sāsnādīnām adarśane //</p>
<h3 id='3.226ab'>3.226ab <small></small></h3>	<p class='l'>guṇapradhānādhigamaḥ sahāpy abhimato yadi /</p>
<h3 id='3.226cd'>3.226cd <small></small></h3>	<p class='l'>saṃpūrṇāṅgo na gṛhyeta sakṛn nāpi guṇādimān //</p>
<h3 id='3.227ab'>3.227ab <small></small></h3>	<p class='l'>vivakṣāparatantratvād viśeṣaṇaviśeṣyayoḥ /</p>
<h3 id='3.227cd'>3.227cd <small></small></h3>	<p class='l'>yad aṅgabhāvenopāttaṃ tat tenaiva hi gṛhyate //</p>
<h3 id='3.228ab'>3.228ab <small></small></h3>	<p class='l'>svato vastvantarābhedād guṇāder bhedakasya ca /</p>
<h3 id='3.228cd'>3.228cd <small>(<a href='docExplore?doc_id=PV_3.228cd_3.231cd'>PV_3.228cd_3.231cd</a>)</small></h3>	<p class='l'>agrahād ekabuddhiḥ syāt paśyato 'pi parāparam //</p>
<h3 id='3.229ab'>3.229ab <small></small></h3>	<p class='l'>guṇādibhedagrahaṇān nānātvapratipad yadi /</p>
<h3 id='3.229cd'>3.229cd <small></small></h3>	<p class='l'>astu nāma tathāpy eṣāṃ bhavet saṃbandhisaṃkaraḥ //</p>
<h3 id='3.230ab'>3.230ab <small></small></h3>	<p class='l'>śabdādīnām anekatvāt siddho 'nekagrahaḥ sakṛt /</p>
<h3 id='3.230cd'>3.230cd <small></small></h3>	<p class='l'>saṃniveśagrahāyogād agrahe saṃniveśinām //</p>
<h3 id='3.231ab'>3.231ab <small></small></h3>	<p class='l'>sarvato vinivṛttasya vinivṛttir yato yataḥ /</p>
<h3 id='3.231cd'>3.231cd <small></small></h3>	<p class='l'>tadbhedonnītabhedā sā dharmiṇo 'nekarūpatā //</p>
<h3 id='3.232ab'>3.232ab <small>(<a href='docExplore?doc_id=PV_3.232ab_3.235ab'>PV_3.232ab_3.235ab</a>)</small></h3>	<p class='l'>te kalpitā rūpabhedā nirvikalpasya cetasaḥ /</p>
<h3 id='3.232cd'>3.232cd <small></small></h3>	<p class='l'>na vicitrasya citrābhāḥ kādācitkasya gocaraḥ //</p>
<h3 id='3.233ab'>3.233ab <small></small></h3>	<p class='l'>yady apy asti sitatvādi yādṛg indriyagocaraḥ /</p>
<h3 id='3.233cd'>3.233cd <small></small></h3>	<p class='l'>na so 'bhidhīyate śabdair jñānayo rūpabhedataḥ //</p>
<h3 id='3.234ab'>3.234ab <small></small></h3>	<p class='l'>ekārthatve 'pi buddhīnāṃ nānāśrayatayā sa cet /</p>
<h3 id='3.234cd'>3.234cd <small></small></h3>	<p class='l'>śrotrādicittānīdānīṃ bhinnārthānīti tat kutaḥ //</p>
<h3 id='3.235ab'>3.235ab <small></small></h3>	<p class='l'>jāto nāmāśrayo 'nyonyaś cetasāṃ tasya vastunaḥ /</p>
<h3 id='3.235cd'>3.235cd <small>(<a href='docExplore?doc_id=PV_3.235cd_3.238cd'>PV_3.235cd_3.238cd</a>)</small></h3>	<p class='l'>ekasyaiva kuto rūpaṃ bhinnākārāvabhāsi tat //</p>
<h3 id='3.236ab'>3.236ab <small></small></h3>	<p class='l'>vṛtter dṛśyāparāmarśenābhidhānavikalpayoḥ /</p>
<h3 id='3.236cd'>3.236cd <small></small></h3>	<p class='l'>darśanāt pratyabhijñānaṃ gavādīnāṃ nivāritam //</p>
<h3 id='3.237ab'>3.237ab <small></small></h3>	<p class='l'>anvayāc cānumānaṃ yad abhidhānavikalpayoḥ /</p>
<h3 id='3.237cd'>3.237cd <small></small></h3>	<p class='l'>dṛśye gavādau jātyādes tad apy etena dūṣitam //</p>
<h3 id='3.238ab'>3.238ab <small></small></h3>	<p class='l'>darśanāny eva bhinnāny apy ekāṃ kurvanti kalpanām /</p>
<h3 id='3.238cd'>3.238cd <small></small></h3>	<p class='l'>pratyabhijñānasaṃkhyātāṃ svabhāveneti varṇitam //</p>

<h2 id='III.6.b mānasapratyakṣam 239–248'>III.6.b mānasapratyakṣam 239–248</h2>

<h3 id='3.239ab'>3.239ab <small>(<a href='docExplore?doc_id=PV_3.239ab_3.242ab'>PV_3.239ab_3.242ab</a>)</small></h3>	<p class='l'>pūrvānubhūtagrahaṇe mānasasyāpramāṇatā /</p>
<h3 id='3.239cd'>3.239cd <small></small></h3>	<p class='l'>adṛṣṭagrahaṇe 'ndhāder api syād arthadarśanam //</p>
<h3 id='3.240ab'>3.240ab <small></small></h3>	<p class='l'>kṣaṇikatvād atītasya darśane ca na saṃbhavaḥ /</p>
<h3 id='3.240cd'>3.240cd <small></small></h3>	<p class='l'>vācyam akṣaṇikatve syāl lakṣaṇaṃ saviśeṣaṇam //</p>
<h3 id='3.241ab'>3.241ab <small></small></h3>	<p class='l'>niṣpāditakriye kaṃcid viśeṣam asamādadhat /</p>
<h3 id='3.241cd'>3.241cd <small></small></h3>	<p class='l'>karmaṇy aindriyam anyad vā sādhanaṃ kim itīṣyate //</p>
<h3 id='3.242ab'>3.242ab <small></small></h3>	<p class='l'>sakṛdbhāvaś ca sarvāsāṃ dhiyāṃ tadbhāvajanmanām /</p>
<h3 id='3.242cd'>3.242cd <small>(<a href='docExplore?doc_id=PV_3.242cd_3.245cd'>PV_3.242cd_3.245cd</a>)</small></h3>	<p class='l'>anyair akāryabhedasya tadapekṣāvirodhataḥ //</p>
<h3 id='3.243ab'>3.243ab <small></small></h3>	<p class='l'>tasmād indriyavijñānānantarapratyayodbhavam /</p>
<h3 id='3.243cd'>3.243cd <small></small></h3>	<p class='l'>mano 'nyam eva gṛhṇāti viṣayaṃ nāndhadṛk tataḥ //</p>
<h3 id='3.244ab'>3.244ab <small></small></h3>	<p class='l'>svārthānvayārthāpekṣaiva hetur indriyajā matiḥ /</p>
<h3 id='3.244cd'>3.244cd <small></small></h3>	<p class='l'>tato 'nyagrahaṇe 'py asya niyatagrāhyatā matā //</p>
<h3 id='3.245ab'>3.245ab <small></small></h3>	<p class='l'>tadatulyakriyākālaḥ katham svajñānakālikaḥ /</p>
<h3 id='3.245cd'>3.245cd <small></small></h3>	<p class='l'>sahakāri bhaved artha iti ced akṣacetasaḥ //</p>
<h3 id='3.246ab'>3.246ab <small>(<a href='docExplore?doc_id=PV_3.246ab_3.248cd'>PV_3.246ab_3.248cd</a>)</small></h3>	<p class='l'>asataḥ prāg asāmarthyāt paścād vānupayogataḥ /</p>
<h3 id='3.246cd'>3.246cd <small></small></h3>	<p class='l'>prāgbhāvaḥ sarvahetūnāṃ nāto 'rthaḥ svadhiyā saha //</p>
<h3 id='3.247ab'>3.247ab <small></small></h3>	<p class='l'>bhinnakālaṃ kathaṃ grāhyam iti ced grāhyatāṃ viduḥ /</p>
<h3 id='3.247cd'>3.247cd <small></small></h3>	<p class='l'>hetutvam eva yuktijñā jñānākārārpaṇakṣamam //</p>
<h3 id='3.248ab'>3.248ab <small></small></h3>	<p class='l'>kāryaṃ hy anekahetutve 'py anukurvad udeti yat /</p>
<h3 id='3.248cd'>3.248cd <small></small></h3>	<p class='l'>tat tenārpitatadrūpaṃ gṛhītam iti cocyate //</p>

<h2 id='III.6.c svasaṃvedanapratyakṣam 249–280'>III.6.c svasaṃvedanapratyakṣam 249–280</h2>

<h3 id='3.249ab'>3.249ab <small>(<a href='docExplore?doc_id=PV_3.249ab_3.252ab'>PV_3.249ab_3.252ab</a>)</small></h3>	<p class='l'>aśakyasamayo hy ātmā sukhādīnām ananyabhāk /</p>
<h3 id='3.249cd'>3.249cd <small></small></h3>	<p class='l'>teṣām ataḥ svasaṃvittir nābhijalpānuṣaṅgiṇī //</p>
<h3 id='3.250ab'>3.250ab <small></small></h3>	<p class='l'>avedakāḥ parasyāpi te svarūpaṃ kathaṃ viduḥ /</p>
<h3 id='3.250cd'>3.250cd <small></small></h3>	<p class='l'>ekārthāśrayiṇā vedyā vijñāneneti kecana //</p>
<h3 id='3.251ab'>3.251ab <small></small></h3>	<p class='l'>tadatadrūpiṇo bhāvās tadatadrūpahetujāḥ /</p>
<h3 id='3.251cd'>3.251cd <small></small></h3>	<p class='l'>tat sukhādi kim ajñānaṃ vijñānābhinnahetujam //</p>
<h3 id='3.252ab'>3.252ab <small></small></h3>	<p class='l'>sārthe satīndriye yogye yathāsvam api cetasi /</p>
<h3 id='3.252cd'>3.252cd <small>(<a href='docExplore?doc_id=PV_3.252cd_3.255ab'>PV_3.252cd_3.255ab</a>)</small></h3>	<p class='l'>dṛṣṭaṃ janma sukhādīnāṃ tattulyaṃ manasām api //</p>
<h3 id='3.253ab'>3.253ab <small></small></h3>	<p class='l'>asatsu satsu caiteṣu na janmājanma vā kvacit /</p>
<h3 id='3.253cd'>3.253cd <small></small></h3>	<p class='l'>dṛṣṭaṃ sukhāder buddher vā tat tato nānyataś ca te //</p>
<h3 id='3.254ab'>3.254ab <small></small></h3>	<p class='l'>sukhaduḥkhādibhedaś ca teṣām eva viśeṣataḥ /</p>
<h3 id='3.254cd'>3.254cd <small></small></h3>	<p class='l'>tasyā eva yathā buddher māndyapāṭavasaṃśayāḥ //</p>
<h3 id='3.255ab'>3.255ab <small></small></h3>	<p class='l'>yasyārthasya nipātena te jātā dhīsukhādayaḥ /</p>
<h3 id='3.255cd'>3.255cd <small>(<a href='docExplore?doc_id=PV_3.255cd_3.258ab'>PV_3.255cd_3.258ab</a>)</small></h3>	<p class='l'>muktvā taṃ pratipadyeta sukhādīn eva sā katham //</p>
<h3 id='3.256ab'>3.256ab <small></small></h3>	<p class='l'>avicchinnā na bhāseta tatsaṃvittiḥ kramagrahe /</p>
<h3 id='3.256cd'>3.256cd <small></small></h3>	<p class='l'>tallāghavāc cet tattulyam ity asaṃvedanaṃ na kim //</p>
<h3 id='3.257ab'>3.257ab <small></small></h3>	<p class='l'>na caikayā dvayajñānaṃ niyamād akṣacetasaḥ /</p>
<h3 id='3.257cd'>3.257cd <small></small></h3>	<p class='l'>sukhādyabhāve 'py arthāc ca jātes tacchaktyasiddhitaḥ //</p>
<h3 id='3.258ab'>3.258ab <small></small></h3>	<p class='l'>pṛthak pṛthak ca sāmarthye dvayor nīlādivat sukham /</p>
<h3 id='3.258cd'>3.258cd <small>(<a href='docExplore?doc_id=PV_3.258cd_3.261ab'>PV_3.258cd_3.261ab</a>)</small></h3>	<p class='l'>gṛhyeta kevalaṃ tasya taddhetvartham agṛhṇataḥ //</p>
<h3 id='3.259ab'>3.259ab <small></small></h3>	<p class='l'>na hi saṃvedanaṃ yuktam arthenaiva sahagrahe /</p>
<h3 id='3.259cd'>3.259cd <small></small></h3>	<p class='l'>kiṃ sāmarthyaṃ sukhādīnāṃ neṣṭā dhīr yat tadudbhavā //</p>
<h3 id='3.260ab'>3.260ab <small></small></h3>	<p class='l'>vinārthena sukhādīnāṃ vedane cakṣurādibhiḥ /</p>
<h3 id='3.260cd'>3.260cd <small></small></h3>	<p class='l'>rūpādiḥ stryādibhedo 'kṣṇā na gṛhyeta kadācana //</p>
<h3 id='3.261ab'>3.261ab <small></small></h3>	<p class='l'>na hi saty antaraṅge 'rthe śakte dhīr bāhyadarśanī /</p>
<h3 id='3.261cd'>3.261cd <small>(<a href='docExplore?doc_id=PV_3.261cd_3.264ab'>PV_3.261cd_3.264ab</a>)</small></h3>	<p class='l'>arthagrahe sukhādīnāṃ tajjānāṃ syād avedanam //</p>
<h3 id='3.262ab'>3.262ab <small></small></h3>	<p class='l'>dhiyor yugapadutpattau tattadviṣayasaṃbhavāt /</p>
<h3 id='3.262cd'>3.262cd <small></small></h3>	<p class='l'>sukhaduḥkhavidau syātāṃ sakṛd arthasya saṃbhave //</p>
<h3 id='3.263ab'>3.263ab <small></small></h3>	<p class='l'>saty āntare 'py upādāne jñāne duḥkhādisaṃbhavaḥ /</p>
<h3 id='3.263cd'>3.263cd <small></small></h3>	<p class='l'>nopādānaṃ viruddhasya tac caikam iti cen matam //</p>
<h3 id='3.264ab'>3.264ab <small></small></h3>	<p class='l'>tad ajñānasya vijñānaṃ kenopādānakāraṇam /</p>
<h3 id='3.264cd'>3.264cd <small>(<a href='docExplore?doc_id=PV_3.264cd_3.267ab'>PV_3.264cd_3.267ab</a>)</small></h3>	<p class='l'>ādhipatyaṃ tu kurvīta tad viruddhe 'pi dṛśyate //</p>
<h3 id='3.265ab'>3.265ab <small></small></h3>	<p class='l'>akṣṇor yathaika āloko naktaṃcaratadanyayoḥ /</p>
<h3 id='3.265cd'>3.265cd <small></small></h3>	<p class='l'>rūpadarśanavaiguṇyāvaiguṇye kurute sakṛt //</p>
<h3 id='3.266ab'>3.266ab <small></small></h3>	<p class='l'>tasmāt sukhādayo 'rthānāṃ svasaṃkrāntāvabhāsinām /</p>
<h3 id='3.266cd'>3.266cd <small></small></h3>	<p class='l'>vedakāḥ svātmanaś caiṣām arthebhyo janma kevalam //</p>
<h3 id='3.267ab'>3.267ab <small></small></h3>	<p class='l'>arthātmā svātmabhūto hi teṣāṃ tair anubhūyate /</p>
<h3 id='3.267cd'>3.267cd <small>(<a href='docExplore?doc_id=PV_3.267cd_3.270cd'>PV_3.267cd_3.270cd</a>)</small></h3>	<p class='l'>tenārthānubhavakhyātir ālambas tu tadābhatā //</p>
<h3 id='3.268ab'>3.268ab <small></small></h3>	<p class='l'>kaścid bahiḥsthitān eva sukhādīn apracetanān /</p>
<h3 id='3.268cd'>3.268cd <small></small></h3>	<p class='l'>grāhyān āha na tasyāpi sakṛd yukto dvayagrahaḥ //</p>
<h3 id='3.269ab'>3.269ab <small></small></h3>	<p class='l'>sukhādyabhinnarūpatvān nīlādeś cet sakṛdgrahaḥ /</p>
<h3 id='3.269cd'>3.269cd <small></small></h3>	<p class='l'>bhinnāvabhāsinor grāhyaṃ cetasos tad abhedi kim //</p>
<h3 id='3.270ab'>3.270ab <small></small></h3>	<p class='l'>tasyāviśeṣe bāhyasya bhāvanātāratamyataḥ /</p>
<h3 id='3.270cd'>3.270cd <small></small></h3>	<p class='l'>tāratamyaṃ ca buddhau syān na prītiparitāpayoḥ //</p>
<h3 id='3.271ab'>3.271ab <small>(<a href='docExplore?doc_id=PV_3.271ab_3.274ab'>PV_3.271ab_3.274ab</a>)</small></h3>	<p class='l'>sukhādyātmatayā buddher api yady avirodhitā /</p>
<h3 id='3.271cd'>3.271cd <small></small></h3>	<p class='l'>sa idānīṃ kathaṃ bāhyaḥ sukhādyātmeti gamyate //</p>
<h3 id='3.272ab'>3.272ab <small></small></h3>	<p class='l'>agrāhyagrāhakatvāc ced bhinnajātīyayoḥ pumān /</p>
<h3 id='3.272cd'>3.272cd <small></small></h3>	<p class='l'>agrāhakaḥ syāt sarvasya tato hīyeta bhoktṛtā //</p>
<h3 id='3.273ab'>3.273ab <small></small></h3>	<p class='l'>kāryakāraṇatānena pratyuktākāryakāraṇe /</p>
<h3 id='3.273cd'>3.273cd <small></small></h3>	<p class='l'>grāhyagrāhakatābhāvād bhāve 'nyatrāpi sā bhavet //</p>
<h3 id='3.274ab'>3.274ab <small></small></h3>	<p class='l'>tasmāt ta āntarā eva saṃvedyatvāc ca cetanāḥ /</p>
<h3 id='3.274cd'>3.274cd <small>(<a href='docExplore?doc_id=PV_3.274cd_3.277ab'>PV_3.274cd_3.277ab</a>)</small></h3>	<p class='l'>saṃvedanaṃ na yadrūpaṃ na hi tat tasya vedanam //</p>
<h3 id='3.275ab'>3.275ab <small></small></h3>	<p class='l'>atatsvabhāvo 'nubhavo bauddhāṃs tān samavaiti cet /</p>
<h3 id='3.275cd'>3.275cd <small></small></h3>	<p class='l'>muktvādhyakṣasmṛtākārāṃ saṃvittiṃ buddhir atra kā //</p>
<h3 id='3.276ab'>3.276ab <small></small></h3>	<p class='l'>tāṃs tān arthān upādāya sukhaduḥkhādivedanam /</p>
<h3 id='3.276cd'>3.276cd <small></small></h3>	<p class='l'>ekam āvirbhavad dṛṣṭaṃ na dṛṣṭaṃ tv anyad antarā //</p>
<h3 id='3.277ab'>3.277ab <small></small></h3>	<p class='l'>saṃsargād avibhāgaś ced ayogolakavahnivat /</p>
<h3 id='3.277cd'>3.277cd <small>(<a href='docExplore?doc_id=PV_3.277cd_3.280cd'>PV_3.277cd_3.280cd</a>)</small></h3>	<p class='l'>bhedābhedavyavasthaivam ucchinnā sarvavastuṣu //</p>
<h3 id='3.278ab'>3.278ab <small></small></h3>	<p class='l'>abhinnavedanasyaikye yan naivaṃ tad vibhedavat /</p>
<h3 id='3.278cd'>3.278cd <small></small></h3>	<p class='l'>sidhyed asādhanatve 'sya na siddhaṃ bhedasādhanam //</p>
<h3 id='3.279ab'>3.279ab <small></small></h3>	<p class='l'>bhinnābhaḥ sitaduḥkhādir abhinno buddhivedane /</p>
<h3 id='3.279cd'>3.279cd <small></small></h3>	<p class='l'>abhinnābhe vibhinne ced bhedābhedau kim āśrayau //</p>
<h3 id='3.280ab'>3.280ab <small></small></h3>	<p class='l'>tiraskṛtānāṃ paṭunāpy ekadā bhedadarśanāt /</p>
<h3 id='3.280cd'>3.280cd <small></small></h3>	<p class='l'>pravāhe vittibhedānāṃ siddhā bhedavyavasthitiḥ //</p>

<h2 id='III.6.d yogijñānapratyakṣam 281–287'>III.6.d yogijñānapratyakṣam 281–287</h2>

<h3 id='3.281ab'>3.281ab <small>(<a href='docExplore?doc_id=PV_3.281ab_3.284ab'>PV_3.281ab_3.284ab</a>)</small></h3>	<p class='l'>prāg uktaṃ yogināṃ jñānaṃ teṣāṃ tad bhāvanāmayam /</p>
<h3 id='3.281cd'>3.281cd <small></small></h3>	<p class='l'>vidhūtakalpanājālaṃ spaṣṭam evāvabhāsate //</p>
<h3 id='3.282ab'>3.282ab <small></small></h3>	<p class='l'>kāmaśokabhayonmādacaurasvapnādyupaplutāḥ /</p>
<h3 id='3.282cd'>3.282cd <small></small></h3>	<p class='l'>abhūtān api paśyanti purato 'vasthitān iva //</p>
<h3 id='3.283ab'>3.283ab <small></small></h3>	<p class='l'>na vikalpānubaddhasya spaṣṭārthapratibhāsitā /</p>
<h3 id='3.283cd'>3.283cd <small></small></h3>	<p class='l'>svapne 'pi smaryate smārtaṃ na ca tat tādṛgarthavat //</p>
<h3 id='3.284ab'>3.284ab <small></small></h3>	<p class='l'>aśubhāpṛthivīkṛtsnādy abhūtam api varṇyate /</p>
<h3 id='3.284cd'>3.284cd <small>(<a href='docExplore?doc_id=PV_3.284cd_3.287cd'>PV_3.284cd_3.287cd</a>)</small></h3>	<p class='l'>spaṣṭābhaṃ nirvikalpaṃ ca bhāvanābalanirmitam //</p>
<h3 id='3.285ab'>3.285ab <small></small></h3>	<p class='l'>tasmād bhūtam abhūtaṃ vā yad yad evābhibhāvyate /</p>
<h3 id='3.285cd'>3.285cd <small></small></h3>	<p class='l'>bhāvanāpariniṣpattau tat sphuṭākalpadhīphalam //</p>
<h3 id='3.286ab'>3.286ab <small></small></h3>	<p class='l'>tatra pramāṇaṃ saṃvādi yat prāṅnirṇītavastuvat /</p>
<h3 id='3.286cd'>3.286cd <small></small></h3>	<p class='l'>tad bhāvanājaṃ pratyakṣam iṣṭaṃ śeṣā upaplavāḥ //</p>
<h3 id='3.287ab'>3.287ab <small></small></h3>	<p class='l'>śabdārthagrāhi yad yatra taj jñānaṃ tatra kalpanā /</p>
<h3 id='3.287cd'>3.287cd <small></small></h3>	<p class='l'>svarūpaṃ ca na śabdārthas tatrādhyakṣam ato 'khilam //</p>

<h2 id='III.7. pratyakṣābhāsacintā 288–300'>III.7. pratyakṣābhāsacintā 288–300</h2>

<h3 id='3.288ab'>3.288ab <small>(<a href='docExplore?doc_id=PV_3.288ab_3.291ab'>PV_3.288ab_3.291ab</a>)</small></h3>	<p class='l'>trividhaṃ kalpanājñānam āśrayopaplavodbhavam /</p>
<h3 id='3.288cd'>3.288cd <small></small></h3>	<p class='l'>avikalpakam ekaṃ ca pratyakṣābhaṃ caturvidham //</p>
<h3 id='3.289ab'>3.289ab <small></small></h3>	<p class='l'>anakṣajatvasiddhyartham ukte dve bhrāntidarśanāt /</p>
<h3 id='3.289cd'>3.289cd <small></small></h3>	<p class='l'>siddhānumādivacanaṃ sādhanāyaiva pūrvayoḥ //</p>
<h3 id='3.290ab'>3.290ab <small></small></h3>	<p class='l'>saṃketasaṃśrayānyārthasamāropavikalpane /</p>
<h3 id='3.290cd'>3.290cd <small></small></h3>	<p class='l'>pratyakṣāsannavṛttitvāt kadācid bhrāntikāraṇam //</p>
<h3 id='3.291ab'>3.291ab <small></small></h3>	<p class='l'>yathaiveyaṃ parokṣārthakalpanā smaraṇādikā /</p>
<h3 id='3.291cd'>3.291cd <small>(<a href='docExplore?doc_id=PV_3.291cd_3.294cd'>PV_3.291cd_3.294cd</a>)</small></h3>	<p class='l'>samayāpekṣiṇī nārthaṃ pratyakṣam adhyavasyati //</p>
<h3 id='3.292ab'>3.292ab <small></small></h3>	<p class='l'>tathānubhūtasmaraṇam antareṇa ghaṭādiṣu /</p>
<h3 id='3.292cd'>3.292cd <small></small></h3>	<p class='l'>na pratyayo 'nuyaṃs tac ca pratyakṣāt parihīyate //</p>
<h3 id='3.293ab'>3.293ab <small></small></h3>	<p class='l'>apavādaś caturtho 'tra tenoktam upaghātajam /</p>
<h3 id='3.293cd'>3.293cd <small></small></h3>	<p class='l'>kevalaṃ tatra timiram upaghātopalakṣaṇam //</p>
<h3 id='3.294ab'>3.294ab <small></small></h3>	<p class='l'>mānasaṃ tad apīty eke teṣāṃ grantho virudhyate /</p>
<h3 id='3.294cd'>3.294cd <small></small></h3>	<p class='l'>nīladvicandrādidhiyāṃ hetur akṣāṇy apīty ayam //</p>
<h3 id='3.295ab'>3.295ab <small>(<a href='docExplore?doc_id=PV_3.295ab_3.297cd'>PV_3.295ab_3.297cd</a>)</small></h3>	<p class='l'>pāraṃparyeṇa hetuś ced indriyajñānagocare /</p>
<h3 id='3.295cd'>3.295cd <small></small></h3>	<p class='l'>vicāryamāṇe prastāvo mānasasyeha kīdṛśaḥ //</p>
<h3 id='3.296ab'>3.296ab <small></small></h3>	<p class='l'>kiṃ vaindriyaṃ yad akṣāṇāṃ bhāvābhāvānurodhi cet /</p>
<h3 id='3.296cd'>3.296cd <small></small></h3>	<p class='l'>tat tulyaṃ vikriyāvac cet saiveyaṃ kiṃ niṣidhyate //</p>
<h3 id='3.297ab'>3.297ab <small></small></h3>	<p class='l'>sarpādibhrāntivac cāsyāḥ syād akṣavikṛtāv api /</p>
<h3 id='3.297cd'>3.297cd <small></small></h3>	<p class='l'>nivṛttir na nivarteta nivṛtte 'py akṣaviplave //</p>
<h3 id='3.298ab'>3.298ab <small>(<a href='docExplore?doc_id=PV_3.298ab_3.300cd'>PV_3.298ab_3.300cd</a>)</small></h3>	<p class='l'>kadācid anyasaṃtāne tathaivārpyeta vācakaiḥ /</p>
<h3 id='3.298cd'>3.298cd <small></small></h3>	<p class='l'>dṛṣṭasmṛtim apekṣeta na bhāseta parisphuṭam //</p>
<h3 id='3.299ab'>3.299ab <small></small></h3>	<p class='l'>suptasya jāgrato vāpi yaiva dhīḥ sphuṭabhāsinī /</p>
<h3 id='3.299cd'>3.299cd <small></small></h3>	<p class='l'>sā nirvikalpobhayathāpy anyathaiva vikalpikā //</p>
<h3 id='3.300ab'>3.300ab <small></small></h3>	<p class='l'>tasmāt tasyāvikalpe 'pi prāmāṇyaṃ pratiṣidhyate /</p>
<h3 id='3.300cd'>3.300cd <small></small></h3>	<p class='l'>visaṃvādāt tadarthaṃ ca pratyakṣābhaṃ dvidhoditam //</p>

<h2 id='III.8. pramāṇaphalacintā 301–319'>III.8. pramāṇaphalacintā 301–319</h2>

<h3 id='3.301ab'>3.301ab <small>(<a href='docExplore?doc_id=PV_3.301ab_3.303cd'>PV_3.301ab_3.303cd</a>)</small></h3>	<p class='l'>kriyāsādhanam ity eva sarvaṃ sarvasya karmaṇaḥ /</p>
<h3 id='3.301cd'>3.301cd <small></small></h3>	<p class='l'>sādhanaṃ na hi tat tasyāḥ sādhanaṃ yā kriyā yataḥ //</p>
<h3 id='3.302ab'>3.302ab <small></small></h3>	<p class='l'>tatrānubhavamātreṇa jñānasya sadṛśātmanaḥ /</p>
<h3 id='3.302cd'>3.302cd <small></small></h3>	<p class='l'>bhāvyaṃ tenātmanā yena pratikarma vibhajyate //</p>
<h3 id='3.303ab'>3.303ab <small></small></h3>	<p class='l'>anātmabhūto bhedo 'sya vidyamāno 'pi hetuṣu /</p>
<h3 id='3.303cd'>3.303cd <small></small></h3>	<p class='l'>bhinne karmaṇy abhinnasya na bhedena niyāmakaḥ //</p>
<h3 id='3.304ab'>3.304ab <small>(<a href='docExplore?doc_id=PV_3.304ab_3.306cd'>PV_3.304ab_3.306cd</a>)</small></h3>	<p class='l'>tasmād yato 'syātmabhedād asyādhigatir ity ayam /</p>
<h3 id='3.304cd'>3.304cd <small></small></h3>	<p class='l'>kriyāyāḥ karmaniyamaḥ siddhā sā tatprasādhanā //</p>
<h3 id='3.305ab'>3.305ab <small></small></h3>	<p class='l'>arthena ghaṭayaty enāṃ na hi muktvārtharūpatām /</p>
<h3 id='3.305cd'>3.305cd <small></small></h3>	<p class='l'>anyaḥ svabhedāj jñānasya bhedako 'pi kathaṃcana //</p>
<h3 id='3.306ab'>3.306ab <small></small></h3>	<p class='l'>tasmāt prameyādhigateḥ sādhanaṃ meyarūpatā /</p>
<h3 id='3.306cd'>3.306cd <small></small></h3>	<p class='l'>sādhane 'nyatra tatkarmasaṃbandho na prasidhyati //</p>
<h3 id='3.307ab'>3.307ab <small>(<a href='docExplore?doc_id=PV_3.307ab_3.310ab'>PV_3.307ab_3.310ab</a>)</small></h3>	<p class='l'>sā ca tasyātmabhūtaiva tena nārthāntaraṃ phalam /</p>
<h3 id='3.307cd'>3.307cd <small></small></h3>	<p class='l'>dadhānaṃ tac ca tām ātmany arthādhigamanātmanā //</p>
<h3 id='3.308ab'>3.308ab <small></small></h3>	<p class='l'>savyāpāram ivābhāti vyāpāreṇa svakarmaṇi /</p>
<h3 id='3.308cd'>3.308cd <small></small></h3>	<p class='l'>tadvaśāt tadvyavasthānād akārakam api svayam //</p>
<h3 id='3.309ab'>3.309ab <small></small></h3>	<p class='l'>yathā phalasya hetūnāṃ sadṛśātmatayodbhavāt /</p>
<h3 id='3.309cd'>3.309cd <small></small></h3>	<p class='l'>heturūpagraho loke 'kriyāvattve 'pi kathyate //</p>
<h3 id='3.310ab'>3.310ab <small></small></h3>	<p class='l'>ālocanākṣasaṃbandhaviśeṣaṇadhiyām ataḥ /</p>
<h3 id='3.310cd'>3.310cd <small>(<a href='docExplore?doc_id=PV_3.310cd_3.313ab'>PV_3.310cd_3.313ab</a>)</small></h3>	<p class='l'>neṣṭaṃ prāmāṇyam eteṣāṃ vyavadhānāt kriyāṃ prati //</p>
<h3 id='3.311ab'>3.311ab <small></small></h3>	<p class='l'>sarveṣām upayoge 'pi kārakāṇāṃ kriyāṃ prati /</p>
<h3 id='3.311cd'>3.311cd <small></small></h3>	<p class='l'>yad antyaṃ bhedakaṃ tasyās tat sādhakatamaṃ matam //</p>
<h3 id='3.312ab'>3.312ab <small></small></h3>	<p class='l'>sarvasāmānyahetutvād akṣāṇām asti nedṛśam /</p>
<h3 id='3.312cd'>3.312cd <small></small></h3>	<p class='l'>tadbhede 'pi hy atadrūpasyāsyedam iti tat kutaḥ //</p>
<h3 id='3.313ab'>3.313ab <small></small></h3>	<p class='l'>etena śeṣaṃ vyākhyātaṃ viśeṣaṇadhiyāṃ punaḥ /</p>
<h3 id='3.313cd'>3.313cd <small>(<a href='docExplore?doc_id=PV_3.313cd_3.316ab'>PV_3.313cd_3.316ab</a>)</small></h3>	<p class='l'>atādrūpye na bhedo 'pi tadvad anyadhiyo 'pi vā //</p>
<h3 id='3.314ab'>3.314ab <small></small></h3>	<p class='l'>neṣṭo viṣayabhedo 'pi kriyāsādhanayor dvayoḥ /</p>
<h3 id='3.314cd'>3.314cd <small></small></h3>	<p class='l'>ekārthatve dvayaṃ vyarthaṃ na ca syāt kramabhāvitā //</p>
<h3 id='3.315ab'>3.315ab <small></small></h3>	<p class='l'>sādhyasādhanatābhāvaḥ sakṛdbhāve dhiyo 'ṃśayoḥ /</p>
<h3 id='3.315cd'>3.315cd <small></small></h3>	<p class='l'>tadvyavasthāśrayatvena sādhyasādhanasaṃsthitiḥ //</p>
<h3 id='3.316ab'>3.316ab <small></small></h3>	<p class='l'>sarvātmanāpi saṃbaddhaṃ kaiścid evāvagamyate /</p>
<h3 id='3.316cd'>3.316cd <small>(<a href='docExplore?doc_id=PV_3.316cd_3.319cd'>PV_3.316cd_3.319cd</a>)</small></h3>	<p class='l'>dharmaiḥ sa niyamo na syāt saṃbandhasyāviśeṣataḥ //</p>
<h3 id='3.317ab'>3.317ab <small></small></h3>	<p class='l'>tadabhede 'pi bhedo 'yaṃ yasmāt tasya pramāṇatā /</p>
<h3 id='3.317cd'>3.317cd <small></small></h3>	<p class='l'>saṃskārāc ced atādrūpye na tasyāpy avyavasthiteḥ //</p>
<h3 id='3.318ab'>3.318ab <small></small></h3>	<p class='l'>kriyākaraṇayor aikyavirodha iti ced asat /</p>
<h3 id='3.318cd'>3.318cd <small></small></h3>	<p class='l'>dharmabhedābhyupagamād vastv abhinnam itīṣyate //</p>
<h3 id='3.319ab'>3.319ab <small></small></h3>	<p class='l'>evaṃprakārā sarvaiva kriyākārakasaṃsthitiḥ /</p>
<h3 id='3.319cd'>3.319cd <small></small></h3>	<p class='l'>bhāveṣu bhinnābhimateṣv apy āropeṇa vṛttitaḥ //</p>

<p>&lt;III.9. vijñaptimātratācintā 320–541&gt;</p>

<h2 id='III.9.a arthasaṃvedanacintā 320–372'>III.9.a arthasaṃvedanacintā 320–372</h2>

<h3 id='3.320ab'>3.320ab <small>(<a href='docExplore?doc_id=PV_3.320ab_3.322cd'>PV_3.320ab_3.322cd</a>)</small></h3>	<p class='l'>kārthasaṃvid yad evedaṃ pratyakṣaṃ prativedanam /</p>
<h3 id='3.320cd'>3.320cd <small></small></h3>	<p class='l'>tadarthavedanaṃ kena tādrūpyād vyabhicāri tat //</p>
<h3 id='3.321ab'>3.321ab <small></small></h3>	<p class='l'>atha so 'nubhavaḥ kvāsya tad evedaṃ vicāryate /</p>
<h3 id='3.321cd'>3.321cd <small></small></h3>	<p class='l'>sarūpayanti tat kena sthūlābhāsaṃ ca te 'ṇavaḥ //</p>
<h3 id='3.322ab'>3.322ab <small></small></h3>	<p class='l'>tan nārtharūpatā tasya satyāṃ vā vyabhicāriṇī /</p>
<h3 id='3.322cd'>3.322cd <small></small></h3>	<p class='l'>tatsaṃvedanabhāvasya na samarthā prasādhane //</p>
<h3 id='3.323ab'>3.323ab <small>(<a href='docExplore?doc_id=PV_3.323ab_3.325cd'>PV_3.323ab_3.325cd</a>)</small></h3>	<p class='l'>tatsārūpyatadutpattī yadi saṃvedyalakṣaṇam /</p>
<h3 id='3.323cd'>3.323cd <small></small></h3>	<p class='l'>saṃvedyaṃ syāt samānārthaṃ vijñānaṃ samanantaram //</p>
<h3 id='3.324ab'>3.324ab <small></small></h3>	<p class='l'>idaṃ dṛṣṭaṃ śrutaṃ vedam iti yatrāvasāyadhīḥ /</p>
<h3 id='3.324cd'>3.324cd <small></small></h3>	<p class='l'>sa tasyānubhavaḥ saiva pratyāsattir vicāryate //</p>
<h3 id='3.325ab'>3.325ab <small></small></h3>	<p class='l'>dṛśyadarśanayor yena tasya tad darśanaṃ matam /</p>
<h3 id='3.325cd'>3.325cd <small></small></h3>	<p class='l'>tayoḥ saṃbandham āśritya draṣṭur eṣa viniścayaḥ //</p>
<h3 id='3.326ab'>3.326ab <small>(<a href='docExplore?doc_id=PV_3.326ab_3.328cd'>PV_3.326ab_3.328cd</a>)</small></h3>	<p class='l'>ātmā sa tasyānubhavaḥ sa ca nānyasya kasyacit /</p>
<h3 id='3.326cd'>3.326cd <small></small></h3>	<p class='l'>pratyakṣaprativedyatvam api tasya tadātmatā //</p>
<h3 id='3.327ab'>3.327ab <small></small></h3>	<p class='l'>nānyo 'nubhāvyas tenāsti tasya nānubhavo paraḥ /</p>
<h3 id='3.327cd'>3.327cd <small></small></h3>	<p class='l'>tasyāpi tulyacodyatvāt svayaṃ saiva prakāśate //</p>
<h3 id='3.328ab'>3.328ab <small></small></h3>	<p class='l'>nīlādirūpas tasyāsau svabhāvo 'nubhavaś ca saḥ /</p>
<h3 id='3.328cd'>3.328cd <small></small></h3>	<p class='l'>nīlādyanubhavaḥ khyātaḥ svarūpānubhavo 'pi san //</p>
<h3 id='3.329ab'>3.329ab <small>(<a href='docExplore?doc_id=PV_3.329ab_3.332ab'>PV_3.329ab_3.332ab</a>)</small></h3>	<p class='l'>prakāśamānas tādātmyāt svarūpasya prakāśakaḥ /</p>
<h3 id='3.329cd'>3.329cd <small></small></h3>	<p class='l'>yathā prakāśo 'bhimatas tathā dhīr ātmavedinī //</p>
<h3 id='3.330ab'>3.330ab <small></small></h3>	<p class='l'>tasyāś cārthāntare vedye durghaṭau vedyavedakau /</p>
<h3 id='3.330cd'>3.330cd <small></small></h3>	<p class='l'>avedyavedakākārā yathā bhrāntair nirīkṣyate //</p>
<h3 id='3.331ab'>3.331ab <small></small></h3>	<p class='l'>vibhaktalakṣaṇagrāhyagrāhakākāraviplavā /</p>
<h3 id='3.331cd'>3.331cd <small></small></h3>	<p class='l'>tathākṛtavyavastheyaṃ keśādijñānabhedavat //</p>
<h3 id='3.332ab'>3.332ab <small></small></h3>	<p class='l'>yadā tadā na saṃcodyagrāhyagrāhakalakṣaṇā /</p>
<h3 id='3.332cd'>3.332cd <small>(<a href='docExplore?doc_id=PV_3.332cd_3.335cd'>PV_3.332cd_3.335cd</a>)</small></h3>	<p class='l'>tadānyasaṃvido 'bhāvāt svasaṃvit phalam iṣyate //</p>
<h3 id='3.333ab'>3.333ab <small></small></h3>	<p class='l'>yadi bāhyo 'nubhūyeta ko doṣo naiva kaścana /</p>
<h3 id='3.333cd'>3.333cd <small></small></h3>	<p class='l'>idam eva kim uktaṃ syāt sa bāhyo 'rtho 'nubhūyate //</p>
<h3 id='3.334ab'>3.334ab <small></small></h3>	<p class='l'>yadi buddhis tadākārā sāsty ākāraviśeṣiṇī /</p>
<h3 id='3.334cd'>3.334cd <small></small></h3>	<p class='l'>sā bāhyād anyato veti vicāram idam arhati //</p>
<h3 id='3.335ab'>3.335ab <small></small></h3>	<p class='l'>darśanopādhirahitasyāgrahāt tadgrahe grahāt /</p>
<h3 id='3.335cd'>3.335cd <small></small></h3>	<p class='l'>darśanaṃ nīlanirbhāsaṃ nārtho bāhyo 'sti kevalam //</p>
<h3 id='3.336ab'>3.336ab <small>(<a href='docExplore?doc_id=PV_3.336ab_3.339ab'>PV_3.336ab_3.339ab</a>)</small></h3>	<p class='l'>kasyacit kiṃcid evāntarvāsanāyāḥ prabodhakam /</p>
<h3 id='3.336cd'>3.336cd <small></small></h3>	<p class='l'>tato dhiyāṃ viniyamo na bāhyārthavyapekṣayā //</p>
<h3 id='3.337ab'>3.337ab <small></small></h3>	<p class='l'>tasmād dvirūpam asty ekaṃ yad evam anubhūyate /</p>
<h3 id='3.337cd'>3.337cd <small></small></h3>	<p class='l'>smaryate cobhayākārasyāsya saṃvedanaṃ phalam //</p>
<h3 id='3.338ab'>3.338ab <small></small></h3>	<p class='l'>yadā niṣpannatadbhāva iṣṭo 'niṣṭo 'pi vā paraḥ /</p>
<h3 id='3.338cd'>3.338cd <small></small></h3>	<p class='l'>vijñaptihetur viṣayas tasyāś cānubhavas tathā //</p>
<h3 id='3.339ab'>3.339ab <small></small></h3>	<p class='l'>yadā saviṣayaṃ jñānaṃ jñānāṃśe 'rthavyavasthiteḥ /</p>
<h3 id='3.339cd'>3.339cd <small>(<a href='docExplore?doc_id=PV_3.339cd_3.342cd'>PV_3.339cd_3.342cd</a>)</small></h3>	<p class='l'>tadā ya ātmānubhavaḥ sa evārthaviniścayaḥ //</p>
<h3 id='3.340ab'>3.340ab <small></small></h3>	<p class='l'>yadīṣṭākāra ātmā 'syā anyathā vānubhūyate /</p>
<h3 id='3.340cd'>3.340cd <small></small></h3>	<p class='l'>iṣṭo 'niṣṭo 'pi vā tena bhavaty arthaḥ praveditaḥ //</p>
<h3 id='3.341ab'>3.341ab <small></small></h3>	<p class='l'>vidyamāne 'pi bāhye 'rthe yathānubhavam eva saḥ /</p>
<h3 id='3.341cd'>3.341cd <small></small></h3>	<p class='l'>niścitātmā svarūpeṇa nānekātmatvadoṣataḥ //</p>
<h3 id='3.342ab'>3.342ab <small></small></h3>	<p class='l'>abhyupāye 'pi bhedena na syād anubhavo dvayoḥ /</p>
<h3 id='3.342cd'>3.342cd <small></small></h3>	<p class='l'>adṛṣṭāvaraṇān no cen na nāmārthavaśā gatiḥ //</p>
<h3 id='3.343ab'>3.343ab <small>(<a href='docExplore?doc_id=PV_3.343ab_3.345cd'>PV_3.343ab_3.345cd</a>)</small></h3>	<p class='l'>tam anekātmakaṃ bhāvam ekātmatvena darśayet /</p>
<h3 id='3.343cd'>3.343cd <small></small></h3>	<p class='l'>tad adṛṣṭaṃ kathaṃ nāma bhaved arthasya darśakam //</p>
<h3 id='3.344ab'>3.344ab <small></small></h3>	<p class='l'>iṣṭāniṣṭāvabhāsinyaḥ kalpanā nākṣadhīr yadi /</p>
<h3 id='3.344cd'>3.344cd <small></small></h3>	<p class='l'>ariṣṭādāv asaṃdhānaṃ dṛṣṭaṃ tatrāpi cetasām //</p>
<h3 id='3.345ab'>3.345ab <small></small></h3>	<p class='l'>tasmāt prameye bāhye 'pi yuktaṃ svānubhavaḥ phalam /</p>
<h3 id='3.345cd'>3.345cd <small></small></h3>	<p class='l'>yataḥ svabhāvo 'sya yathā tathaivārthaviniścayaḥ //</p>
<h3 id='3.346ab'>3.346ab <small>(<a href='docExplore?doc_id=PV_3.346ab_3.348cd'>PV_3.346ab_3.348cd</a>)</small></h3>	<p class='l'>tadārthābhāsataivāsya pramāṇaṃ na tu sann api /</p>
<h3 id='3.346cd'>3.346cd <small></small></h3>	<p class='l'>grāhakātmāparārthatvād bāhyeṣv artheṣv apekṣyate //</p>
<h3 id='3.347ab'>3.347ab <small></small></h3>	<p class='l'>yasmād yathā niviṣṭo 'sāv arthātmā pratyaye tathā /</p>
<h3 id='3.347cd'>3.347cd <small></small></h3>	<p class='l'>niścīyate niviṣṭo 'sāv evam ity ātmasaṃvidaḥ //</p>
<h3 id='3.348ab'>3.348ab <small></small></h3>	<p class='l'>ity arthasaṃvit saiveṣṭā yato 'rthātmā na dṛśyate /</p>
<h3 id='3.348cd'>3.348cd <small></small></h3>	<p class='l'>tasyā buddhiniveśyārthaḥ sādhanaṃ tasya sā kriyā //</p>
<h3 id='3.349ab'>3.349ab <small>(<a href='docExplore?doc_id=PV_3.349ab_3.351cd'>PV_3.349ab_3.351cd</a>)</small></h3>	<p class='l'>yathā niviśate so 'rtho yataḥ sā prathate tathā /</p>
<h3 id='3.349cd'>3.349cd <small></small></h3>	<p class='l'>arthasthites tadātmatvāt svavid apy arthavin matā //</p>
<h3 id='3.350ab'>3.350ab <small></small></h3>	<p class='l'>tasmād viṣayabhedo 'pi na svasaṃvedanaṃ phalam /</p>
<h3 id='3.350cd'>3.350cd <small></small></h3>	<p class='l'>uktaṃ svabhāvacintāyāṃ tādātmyād arthasaṃvidaḥ //</p>
<h3 id='3.351ab'>3.351ab <small></small></h3>	<p class='l'>tathāvabhāsamānasya tādṛśo 'nyādṛśo 'pi vā /</p>
<h3 id='3.351cd'>3.351cd <small></small></h3>	<p class='l'>jñānasya hetur artho 'pīty arthasyeṣṭā prameyatā //</p>
<h3 id='3.352ab'>3.352ab <small>(<a href='docExplore?doc_id=PV_3.352ab_3.355ab'>PV_3.352ab_3.355ab</a>)</small></h3>	<p class='l'>yathā kathaṃcin tasyārtharūpaṃ muktvāvabhāsinaḥ /</p>
<h3 id='3.352cd'>3.352cd <small></small></h3>	<p class='l'>arthagrahaḥ kathaṃ satyaṃ na jāne 'ham apīdṛśam //</p>
<h3 id='3.353ab'>3.353ab <small></small></h3>	<p class='l'>avibhāgo 'pi buddhyātmā viparyāsitadarśanaiḥ /</p>
<h3 id='3.353cd'>3.353cd <small></small></h3>	<p class='l'>grāhyagrāhakasaṃvittibhedavān iva lakṣyate //</p>
<h3 id='3.354ab'>3.354ab <small></small></h3>	<p class='l'>mantrādyupaplutākṣāṇāṃ yathā mṛcchakalādayaḥ /</p>
<h3 id='3.354cd'>3.354cd <small></small></h3>	<p class='l'>anyathaivāvabhāsante tadrūparahitā api //</p>
<h3 id='3.355ab'>3.355ab <small></small></h3>	<p class='l'>tathaivādarśanāt teṣām anupaplutacakṣuṣām /</p>
<h3 id='3.355cd'>3.355cd <small>(<a href='docExplore?doc_id=PV_3.355cd_3.358cd'>PV_3.355cd_3.358cd</a>)</small></h3>	<p class='l'>dūre yathā vā maruṣu mahān alpo 'pi dṛśyate //</p>
<h3 id='3.356ab'>3.356ab <small></small></h3>	<p class='l'>yathānudarśanaṃ ceyaṃ meyamānaphalasthitiḥ /</p>
<h3 id='3.356cd'>3.356cd <small></small></h3>	<p class='l'>kriyate 'vidyamānāpi grāhyagrāhakasaṃvidām //</p>
<h3 id='3.357ab'>3.357ab <small></small></h3>	<p class='l'>anyathaikasya bhāvasya nānārūpāvabhāsinaḥ /</p>
<h3 id='3.357cd'>3.357cd <small></small></h3>	<p class='l'>satyaṃ kathaṃ syur ākārās tadekatvasya hānitaḥ //</p>
<h3 id='3.358ab'>3.358ab <small></small></h3>	<p class='l'>anyasyānyatvahāneś ca nābhedo 'rūpadarśanāt /</p>
<h3 id='3.358cd'>3.358cd <small></small></h3>	<p class='l'>rūpābhedaṃ hi paśyantī dhīr abhedaṃ vyavasyati //</p>
<h3 id='3.359ab'>3.359ab <small>(<a href='docExplore?doc_id=PV_3.359ab_3.362ab'>PV_3.359ab_3.362ab</a>)</small></h3>	<p class='l'>bhāvā yena nirūpyante tadrūpaṃ nāsti tattvataḥ /</p>
<h3 id='3.359cd'>3.359cd <small></small></h3>	<p class='l'>yasmād ekam anekaṃ vā rūpaṃ teṣāṃ na vidyate //</p>
<h3 id='3.360ab'>3.360ab <small></small></h3>	<p class='l'>sādharmyadarśanāl loke bhrāntir nāmopajāyate /</p>
<h3 id='3.360cd'>3.360cd <small></small></h3>	<p class='l'>atadātmani tādātmyavyavasāyena neha tat //</p>
<h3 id='3.361ab'>3.361ab <small></small></h3>	<p class='l'>adarśanāj jagaty asminn ekasyāpi tadātmanaḥ /</p>
<h3 id='3.361cd'>3.361cd <small></small></h3>	<p class='l'>astīyam api yā tv antarupaplavasamudbhavā //</p>
<h3 id='3.362ab'>3.362ab <small></small></h3>	<p class='l'>doṣodbhavā prakṛtyā sā vitathapratibhāsinī /</p>
<h3 id='3.362cd'>3.362cd <small>(<a href='docExplore?doc_id=PV_3.362cd_3.365cd'>PV_3.362cd_3.365cd</a>)</small></h3>	<p class='l'>anapekṣitasādharmyadṛgādis taimirādivat //</p>
<h3 id='3.363ab'>3.363ab <small></small></h3>	<p class='l'>tatra buddheḥ paricchedo grāhakākārasammataḥ /</p>
<h3 id='3.363cd'>3.363cd <small></small></h3>	<p class='l'>tādātmyād ātmavit tasya sa tasyāḥ sādhanaṃ tataḥ //</p>
<h3 id='3.364ab'>3.364ab <small></small></h3>	<p class='l'>tatrātmaviṣaye māne yathā rāgādivedanam /</p>
<h3 id='3.364cd'>3.364cd <small></small></h3>	<p class='l'>iyaṃ sarvatra saṃyojyā mānameyaphalasthitiḥ //</p>
<h3 id='3.365ab'>3.365ab <small></small></h3>	<p class='l'>tatrāpy anubhavātmatvāt te yogyāḥ svātmasaṃvidi /</p>
<h3 id='3.365cd'>3.365cd <small></small></h3>	<p class='l'>iti sā yogyatā mānam ātmā meyaḥ phalaṃ svavit //</p>
<h3 id='3.366ab'>3.366ab <small>(<a href='docExplore?doc_id=PV_3.366ab_3.369ab'>PV_3.366ab_3.369ab</a>)</small></h3>	<p class='l'>grāhakākārasaṃkhyātā paricchedātmatātmani /</p>
<h3 id='3.366cd'>3.366cd <small></small></h3>	<p class='l'>sā yogyateti ca proktaṃ pramāṇaṃ svātmavedanam //</p>
<h3 id='3.367ab'>3.367ab <small></small></h3>	<p class='l'>sarvam eva hi vijñānaṃ viṣayebhyaḥ samudbhavat /</p>
<h3 id='3.367cd'>3.367cd <small></small></h3>	<p class='l'>tadanyasyāpi hetutve kathaṃcid viṣayākṛti //</p>
<h3 id='3.368ab'>3.368ab <small></small></h3>	<p class='l'>yathaivāhārakālāder hetutve 'patyajanmani /</p>
<h3 id='3.368cd'>3.368cd <small></small></h3>	<p class='l'>pitros tadekasyākāraṃ dhatte nānyasya kasyacit //</p>
<h3 id='3.369ab'>3.369ab <small></small></h3>	<p class='l'>taddhetutvena tulye 'pi tadanyair viṣaye matam /</p>
<h3 id='3.369cd'>3.369cd <small>(<a href='docExplore?doc_id=PV_3.369cd_3.372cd'>PV_3.369cd_3.372cd</a>)</small></h3>	<p class='l'>viṣayatvaṃ tadaṃśena tadabhāve na tad bhavet //</p>
<h3 id='3.370ab'>3.370ab <small></small></h3>	<p class='l'>anarthākāraśaṅkā syād apy arthavati cetasi /</p>
<h3 id='3.370cd'>3.370cd <small></small></h3>	<p class='l'>atītārthagrahe siddhe dvirūpatvātmavedane //</p>
<h3 id='3.371ab'>3.371ab <small></small></h3>	<p class='l'>nīlādyābhāsabheditvān nārtho jātir atadvatī /</p>
<h3 id='3.371cd'>3.371cd <small></small></h3>	<p class='l'>sā cānityā na jātiḥ syān nityā vā janikā katham //</p>
<h3 id='3.372ab'>3.372ab <small></small></h3>	<p class='l'>nāmādikaṃ niṣiddhaṃ prāṅ nāyam arthavatāṃ kramaḥ /</p>
<h3 id='3.372cd'>3.372cd <small></small></h3>	<p class='l'>icchāmātrānubandhitvād arthaśaktir na sidhyati //</p>

<h2 id='III.9.b smṛticintā 373–421'>III.9.b smṛticintā 373–421</h2>

<h3 id='3.373ab'>3.373ab <small>(<a href='docExplore?doc_id=PV_3.373ab_3.375cd'>PV_3.373ab_3.375cd</a>)</small></h3>	<p class='l'>smṛtiś cedṛgvidhaṃ jñānaṃ tasyāś cānubhavād bhavaḥ /</p>
<h3 id='3.373cd'>3.373cd <small></small></h3>	<p class='l'>sa cārthākārarahitaḥ sedānīṃ tadvatī katham //</p>
<h3 id='3.374ab'>3.374ab <small></small></h3>	<p class='l'>nārthād bhāvas tadābhāvāt syāt tathānubhave 'pi saḥ /</p>
<h3 id='3.374cd'>3.374cd <small></small></h3>	<p class='l'>ākāraḥ sa ca nārthasya spaṣṭākāravivekataḥ //</p>
<h3 id='3.375ab'>3.375ab <small></small></h3>	<p class='l'>vyatiriktaṃ tadākāraṃ pratīyād aparas tathā /</p>
<h3 id='3.375cd'>3.375cd <small></small></h3>	<p class='l'>nityam ātmani saṃbandhe pratīyāt kathitaṃ ca na //</p>
<h3 id='3.376ab'>3.376ab <small>(<a href='docExplore?doc_id=PV_3.376ab_3.379ab'>PV_3.376ab_3.379ab</a>)</small></h3>	<p class='l'>ekaikenābhisaṃbandhe pratisaṃdhir na yujyate /</p>
<h3 id='3.376cd'>3.376cd <small></small></h3>	<p class='l'>ekārthābhiniveśātmā pravaktṛśrotṛcetasoḥ //</p>
<h3 id='3.377ab'>3.377ab <small></small></h3>	<p class='l'>tadekavyavahāraś cet sādṛśyād atadābhayoḥ /</p>
<h3 id='3.377cd'>3.377cd <small></small></h3>	<p class='l'>bhinnātmārthaḥ kathaṃ grāhyas tadā syād dhīr anarthikā //</p>
<h3 id='3.378ab'>3.378ab <small></small></h3>	<p class='l'>tac cānubhavavijñānam ubhayāṃśāvalambinā /</p>
<h3 id='3.378cd'>3.378cd <small></small></h3>	<p class='l'>ekākāraviśeṣeṇa tajjñānenānubadhyate //</p>
<h3 id='3.379ab'>3.379ab <small></small></h3>	<p class='l'>anyathā hy atadākāraṃ kathaṃ jñāne 'dhirohati /</p>
<h3 id='3.379cd'>3.379cd <small>(<a href='docExplore?doc_id=PV_3.379cd_3.382cd'>PV_3.379cd_3.382cd</a>)</small></h3>	<p class='l'>ekākārottaraṃ jñānaṃ tathā hy uttaram uttaram //</p>
<h3 id='3.380ab'>3.380ab <small></small></h3>	<p class='l'>tasyārtharūpeṇākārāv ātmākāraś ca kaścana /</p>
<h3 id='3.380cd'>3.380cd <small></small></h3>	<p class='l'>dvitīyasya tṛtīyena jñānena hi vivicyate //</p>
<h3 id='3.381ab'>3.381ab <small></small></h3>	<p class='l'>arthakāryatayā jñānasmṛtāv arthasmṛter yadi /</p>
<h3 id='3.381cd'>3.381cd <small></small></h3>	<p class='l'>bhrāntyā saṃkalanaṃ jyotirmanaskāre 'pi sā bhavet //</p>
<h3 id='3.382ab'>3.382ab <small></small></h3>	<p class='l'>sarveṣām api kāryāṇāṃ kāraṇaiḥ syāt tathā grahaḥ /</p>
<h3 id='3.382cd'>3.382cd <small></small></h3>	<p class='l'>kulālādivivekena na smaryeta ghaṭas tataḥ //</p>
<h3 id='3.383ab'>3.383ab <small>(<a href='docExplore?doc_id=PV_3.383ab_3.386ab'>PV_3.383ab_3.386ab</a>)</small></h3>	<p class='l'>yasmād atiśayāj jñānam arthasaṃsargabhājanam /</p>
<h3 id='3.383cd'>3.383cd <small></small></h3>	<p class='l'>sārūpyāt tat kim anyat syād dṛṣṭeś ca yamalādiṣu //</p>
<h3 id='3.384ab'>3.384ab <small></small></h3>	<p class='l'>ādyānubhayarūpatve hy ekarūpe vyavasthitam /</p>
<h3 id='3.384cd'>3.384cd <small></small></h3>	<p class='l'>dvitīyaṃ vyatiricyeta na parāmarśacetasā //</p>
<h3 id='3.385ab'>3.385ab <small></small></h3>	<p class='l'>arthasaṃkalanāśleṣā dhīr dvitīyāvalambate /</p>
<h3 id='3.385cd'>3.385cd <small></small></h3>	<p class='l'>nīlādirūpeṇa dhiyaṃ bhāsamānāṃ puras tataḥ //</p>
<h3 id='3.386ab'>3.386ab <small></small></h3>	<p class='l'>anyathā hy ādyam evaikaṃ saṃyojyetārthasaṃbhavāt /</p>
<h3 id='3.386cd'>3.386cd <small>(<a href='docExplore?doc_id=PV_3.386cd_3.389cd'>PV_3.386cd_3.389cd</a>)</small></h3>	<p class='l'>jñānaṃ nādṛṣṭasaṃbandhaṃ pūrvārthenottarottaram //</p>
<h3 id='3.387ab'>3.387ab <small></small></h3>	<p class='l'>sakṛt saṃvedyamānasya niyamena dhiyā saha /</p>
<h3 id='3.387cd'>3.387cd <small></small></h3>	<p class='l'>viṣayasya tato 'nyatvaṃ kenākāreṇa sidhyati //</p>
<h3 id='3.388ab'>3.388ab <small></small></h3>	<p class='l'>bhedaś ca bhrāntivijñānair dṛśyetendāv ivādvaye /</p>
<h3 id='3.388cd'>3.388cd <small></small></h3>	<p class='l'>saṃvittiniyamo nāsti bhinnayor nīlapītayoḥ //</p>
<h3 id='3.389ab'>3.389ab <small></small></h3>	<p class='l'>nārtho 'saṃvedanaḥ kaścid anarthaṃ vāpi vedanam /</p>
<h3 id='3.389cd'>3.389cd <small></small></h3>	<p class='l'>dṛṣṭaṃ saṃvedyamānaṃ tat tayor nāsti vivekitā //</p>
<h3 id='3.390ab'>3.390ab <small>(<a href='docExplore?doc_id=PV_3.390ab_3.393ab'>PV_3.390ab_3.393ab</a>)</small></h3>	<p class='l'>tasmād arthasya durvāraṃ jñānakālāvabhāsinaḥ /</p>
<h3 id='3.390cd'>3.390cd <small></small></h3>	<p class='l'>jñānād avyatirekitvaṃ hetubhedānumā bhavet //</p>
<h3 id='3.391ab'>3.391ab <small></small></h3>	<p class='l'>abhāvād akṣabuddhīnāṃ satsv apy anyeṣu hetuṣu /</p>
<h3 id='3.391cd'>3.391cd <small></small></h3>	<p class='l'>niyamaṃ yadi na brūyāt pratyayāt samanantarāt //</p>
<h3 id='3.392ab'>3.392ab <small></small></h3>	<p class='l'>bījād aṅkurajanmāgner dhūmāt siddhir itīdṛśī /</p>
<h3 id='3.392cd'>3.392cd <small></small></h3>	<p class='l'>bāhyārthāśrayiṇī yāpi kārakajñāpakasthitiḥ //</p>
<h3 id='3.393ab'>3.393ab <small></small></h3>	<p class='l'>sāpi tadrūpanirbhāsās tathāniyatasaṃgamāḥ /</p>
<h3 id='3.393cd'>3.393cd <small>(<a href='docExplore?doc_id=PV_3.393cd_3.396cd'>PV_3.393cd_3.396cd</a>)</small></h3>	<p class='l'>buddhir āśritya kalpyeta yadi kiṃ vā virudhyate //</p>
<h3 id='3.394ab'>3.394ab <small></small></h3>	<p class='l'>anagnijanyo dhūmaḥ syāt tat kāryāt kāraṇe gatiḥ /</p>
<h3 id='3.394cd'>3.394cd <small></small></h3>	<p class='l'>na syāt kāraṇatāyāṃ vā kuta ekāntato gatiḥ //</p>
<h3 id='3.395ab'>3.395ab <small></small></h3>	<p class='l'>tatrāpi dhūmābhāsā dhīḥ prabodhapaṭuvāsanām /</p>
<h3 id='3.395cd'>3.395cd <small></small></h3>	<p class='l'>gamayed agninirbhāsāṃ dhiyam eva na pāvakam //</p>
<h3 id='3.396ab'>3.396ab <small></small></h3>	<p class='l'>tadyogyavāsanāgarbha eva dhūmāvabhāsinīm /</p>
<h3 id='3.396cd'>3.396cd <small></small></h3>	<p class='l'>vyanakti cittasaṃtāno dhiyaṃ dhūmo 'gnitas tataḥ //</p>
<h3 id='3.397ab'>3.397ab <small>(<a href='docExplore?doc_id=PV_3.397ab_3.399cd'>PV_3.397ab_3.399cd</a>)</small></h3>	<p class='l'>asty eṣa viduṣāṃ vādo bāhyaṃ tv āśritya varṇyate /</p>
<h3 id='3.397cd'>3.397cd <small></small></h3>	<p class='l'>dvairūpyaṃ sahasaṃvittiniyamāt tac ca sidhyati //</p>
<h3 id='3.398ab'>3.398ab <small></small></h3>	<p class='l'>jñānam indriyabhedena paṭumandāvilādikām /</p>
<h3 id='3.398cd'>3.398cd <small></small></h3>	<p class='l'>pratibhāsabhidām arthe bibhrad ekatra dṛśyate //</p>
<h3 id='3.399ab'>3.399ab <small></small></h3>	<p class='l'>arthasyābhinnarūpatvād ekarūpaṃ bhaven manaḥ /</p>
<h3 id='3.399cd'>3.399cd <small></small></h3>	<p class='l'>sarvaṃ tadartham arthāc cet tasya nāsti tadābhatā //</p>
<h3 id='3.400ab'>3.400ab <small>(<a href='docExplore?doc_id=PV_3.400ab_3.403ab'>PV_3.400ab_3.403ab</a>)</small></h3>	<p class='l'>arthāśrayeṇodbhavatas tadrūpam anukurvataḥ /</p>
<h3 id='3.400cd'>3.400cd <small></small></h3>	<p class='l'>tasya kenacid aṃśena parato 'pi bhidā bhavet //</p>
<h3 id='3.401ab'>3.401ab <small></small></h3>	<p class='l'>tathā hy āśritya pitaraṃ tadrūpo 'pi sutaḥ pituḥ /</p>
<h3 id='3.401cd'>3.401cd <small></small></h3>	<p class='l'>bhedaṃ kenacid aṃśena kutaścid avalambate //</p>
<h3 id='3.402ab'>3.402ab <small></small></h3>	<p class='l'>mayūracandrakākāraṃ nīlalohitabhāsvaram /</p>
<h3 id='3.402cd'>3.402cd <small></small></h3>	<p class='l'>saṃpaśyanti pradīpāder maṇḍalaṃ mandacakṣuṣaḥ //</p>
<h3 id='3.403ab'>3.403ab <small></small></h3>	<p class='l'>tasya tadbāhyarūpatve kā prasannekṣaṇe 'kṣamā /</p>
<h3 id='3.403cd'>3.403cd <small>(<a href='docExplore?doc_id=PV_3.403cd_3.406ab'>PV_3.403cd_3.406ab</a>)</small></h3>	<p class='l'>bhūtaṃ paśyaṃś ca taddarśī kathaṃ copahatendriyaḥ //</p>
<h3 id='3.404ab'>3.404ab <small></small></h3>	<p class='l'>śodhitaṃ timireṇāsya vyaktaṃ cakṣur atīndriyam /</p>
<h3 id='3.404cd'>3.404cd <small></small></h3>	<p class='l'>paśyato 'nyākṣadṛśye 'rthe tad avyaktaṃ kathaṃ punaḥ //</p>
<h3 id='3.405ab'>3.405ab <small></small></h3>	<p class='l'>ālokākṣamanaskārād anyasyaikasya gamyate /</p>
<h3 id='3.405cd'>3.405cd <small></small></h3>	<p class='l'>śaktir hetus tato nānyo 'hetuś ca viṣayaḥ katham //</p>
<h3 id='3.406ab'>3.406ab <small></small></h3>	<p class='l'>sa eva yadi dhīhetuḥ kiṃ pradīpam apekṣate /</p>
<h3 id='3.406cd'>3.406cd <small>(<a href='docExplore?doc_id=PV_3.406cd_3.409cd'>PV_3.406cd_3.409cd</a>)</small></h3>	<p class='l'>dīpamātreṇa dhībhāvād ubhayaṃ nāpi kāraṇam //</p>
<h3 id='3.407ab'>3.407ab <small></small></h3>	<p class='l'>dūrāsannādibhedena vyaktāvyaktaṃ na yujyate /</p>
<h3 id='3.407cd'>3.407cd <small></small></h3>	<p class='l'>tat syād ālokabhedāc cet tatpidhānāpidhānayoḥ //</p>
<h3 id='3.408ab'>3.408ab <small></small></h3>	<p class='l'>tulyā dṛṣṭir adṛṣṭir vā sūkṣmo 'ṃśas tasya kaścana /</p>
<h3 id='3.408cd'>3.408cd <small></small></h3>	<p class='l'>ālokena na mandena dṛśyate 'to bhidā yadi //</p>
<h3 id='3.409ab'>3.409ab <small></small></h3>	<p class='l'>ekatve 'rthasya bāhyasya dṛśyādṛśyabhidā kutaḥ /</p>
<h3 id='3.409cd'>3.409cd <small></small></h3>	<p class='l'>anekatve 'ṇuśo bhinne dṛśyādṛśyabhidā kutaḥ //</p>
<h3 id='3.410ab'>3.410ab <small>(<a href='docExplore?doc_id=PV_3.410ab_3.412cd'>PV_3.410ab_3.412cd</a>)</small></h3>	<p class='l'>māndyapāṭāvabhedena bhāso buddhibhidā yadi /</p>
<h3 id='3.410cd'>3.410cd <small></small></h3>	<p class='l'>bhinne 'nyasminn abhinnasya kuto bhedena bhāsanam //</p>
<h3 id='3.411ab'>3.411ab <small></small></h3>	<p class='l'>mandaṃ tad api tejaḥ kim āvṛtter iha sā na kim /</p>
<h3 id='3.411cd'>3.411cd <small></small></h3>	<p class='l'>tanutvāt tejaso 'py etad asty anyatrāpy atānavam //</p>
<h3 id='3.412ab'>3.412ab <small></small></h3>	<p class='l'>atyāsanne ca suvyaktaṃ tejas tat syād atisphuṭam /</p>
<h3 id='3.412cd'>3.412cd <small></small></h3>	<p class='l'>tatrāpy adṛṣṭam āśritya bhaved rūpāntaraṃ yadi //</p>
<h3 id='3.413ab'>3.413ab <small>(<a href='docExplore?doc_id=PV_3.413ab_3.416ab'>PV_3.413ab_3.416ab</a>)</small></h3>	<p class='l'>anyonyāvaraṇaṃ teṣāṃ syāt tejovihatis tataḥ /</p>
<h3 id='3.413cd'>3.413cd <small></small></h3>	<p class='l'>tatraikam eva dṛśyeta tasyānāvaraṇe sakṛt //</p>
<h3 id='3.414ab'>3.414ab <small></small></h3>	<p class='l'>paśyet sphuṭāsphuṭaṃ rūpam eko 'dṛṣṭena vāraṇe /</p>
<h3 id='3.414cd'>3.414cd <small></small></h3>	<p class='l'>arthānarthau na yena stas tad adṛṣṭaṃ karoti kim //</p>
<h3 id='3.415ab'>3.415ab <small></small></h3>	<p class='l'>tasmāt saṃvid yathāhetu jāyamānārthasaṃśrayāt /</p>
<h3 id='3.415cd'>3.415cd <small></small></h3>	<p class='l'>pratibhāsabhidāṃ dhatte śeṣāḥ kumatidurnayāḥ //</p>
<h3 id='3.416ab'>3.416ab <small></small></h3>	<p class='l'>jñānaśabdapradīpānāṃ pratyakṣasyetarasya vā /</p>
<h3 id='3.416cd'>3.416cd <small>(<a href='docExplore?doc_id=PV_3.416cd_3.421cd'>PV_3.416cd_3.421cd</a>)</small></h3>	<p class='l'>janakatvena pūrveṣāṃ kṣaṇikānāṃ vināśataḥ //</p>
<h3 id='3.417ab'>3.417ab <small></small></h3>	<p class='l'>vyaktiḥ kuto 'satāṃ jñānād anyasyānupakāriṇaḥ /</p>
<h3 id='3.417cd'>3.417cd <small></small></h3>	<p class='l'>vyaktau vyajyeta sarvo 'rthas taddhetor niyamo yadi //</p>
<h3 id='3.418ab'>3.418ab <small></small></h3>	<p class='l'>naiṣāpi kalpanā jñāne jñānaṃ tv arthāvabhāsataḥ /</p>
<h3 id='3.418cd'>3.418cd <small></small></h3>	<p class='l'>taṃ vyanaktīti kathyeta tadabhāve 'pi tatkṛtam //</p>
<h3 id='3.419ab'>3.419ab <small></small></h3>	<p class='l'>nākārayati cānyo 'rtho 'nupakārāt sahoditaḥ /</p>
<h3 id='3.419cd'>3.419cd <small></small></h3>	<p class='l'>vyakto nākārayañ jñānaṃ svākāreṇa kathaṃ bhavet //</p>
<h3 id='3.420ab'>3.420ab <small></small></h3>	<p class='l'>vajropalādir apy arthaḥ sthiraḥ so 'nyānapekṣaṇāt /</p>
<h3 id='3.420cd'>3.420cd <small></small></h3>	<p class='l'>sakṛt sarvasya janayej jñānāni jagataḥ svayam //</p>
<h3 id='3.421ab'>3.421ab <small></small></h3>	<p class='l'>kramād bhavanti tāny asya sahakāryupakārataḥ /</p>
<h3 id='3.421cd'>3.421cd <small></small></h3>	<p class='l'>āhuḥ pratikṣaṇaṃ bhedaṃ sa doṣo 'trāpi pūrvavat //</p>

<h2 id='III.9.c svasaṃvedanacintā 422–483'>III.9.c svasaṃvedanacintā 422–483</h2>

<h3 id='3.422ab'>3.422ab <small>(<a href='docExplore?doc_id=PV_3.422ab_3.425ab'>PV_3.422ab_3.425ab</a>)</small></h3>	<p class='l'>saṃvedanasya tādātmye na vivādo 'sti kasyacit /</p>
<h3 id='3.422cd'>3.422cd <small></small></h3>	<p class='l'>tasyārtharūpatāsiddhā sāpi sidhyati saṃsmṛteḥ //</p>
<h3 id='3.423ab'>3.423ab <small></small></h3>	<p class='l'>bhedenānanubhūte 'sminn avibhakte svagocaraiḥ /</p>
<h3 id='3.423cd'>3.423cd <small></small></h3>	<p class='l'>evam etan na khalv evam iti sā syān na bhedinī //</p>
<h3 id='3.424ab'>3.424ab <small></small></h3>	<p class='l'>na cānubhavamātreṇa kaścid bhedo vivecakaḥ /</p>
<h3 id='3.424cd'>3.424cd <small></small></h3>	<p class='l'>vivekinī na cāspaṣṭabhede dhīr yamalādivat //</p>
<h3 id='3.425ab'>3.425ab <small></small></h3>	<p class='l'>dvairūpyasādhanenāpi prāyaḥ siddhaṃ svavedanam /</p>
<h3 id='3.425cd'>3.425cd <small>(<a href='docExplore?doc_id=PV_3.425cd_3.428ab'>PV_3.425cd_3.428ab</a>)</small></h3>	<p class='l'>svarūpabhūtābhāsasya tadā saṃvedanekṣaṇāt //</p>
<h3 id='3.426ab'>3.426ab <small></small></h3>	<p class='l'>dhiyā tadrūpayā jñāne niruddhe 'nubhavaḥ kutaḥ /</p>
<h3 id='3.426cd'>3.426cd <small></small></h3>	<p class='l'>svaṃ ca rūpaṃ na sā vettīty utsanno 'nubhavo 'khilaḥ //</p>
<h3 id='3.427ab'>3.427ab <small></small></h3>	<p class='l'>bahir mukhaṃ ca tajjñānaṃ bhāty arthapratibhāsavat /</p>
<h3 id='3.427cd'>3.427cd <small></small></h3>	<p class='l'>buddheś ca grāhikā buddhir nityam antarmukhātmani //</p>
<h3 id='3.428ab'>3.428ab <small></small></h3>	<p class='l'>yo yasya viṣayābhāsas taṃ vetti na tad ity api /</p>
<h3 id='3.428cd'>3.428cd <small>(<a href='docExplore?doc_id=PV_3.428cd_3.431ab'>PV_3.428cd_3.431ab</a>)</small></h3>	<p class='l'>prāptaṃ kā saṃvid anyāsti tādrūpyād iti cen matam //</p>
<h3 id='3.429ab'>3.429ab <small></small></h3>	<p class='l'>prāptaṃ saṃvedanaṃ sarvasadṛśānāṃ parasparam /</p>
<h3 id='3.429cd'>3.429cd <small></small></h3>	<p class='l'>buddhiḥ sarūpā tadvic cet nedānīṃ vit sarūpikā //</p>
<h3 id='3.430ab'>3.430ab <small></small></h3>	<p class='l'>svayaṃ so 'nubhavas tasyā na sa sārūpyakāraṇaḥ /</p>
<h3 id='3.430cd'>3.430cd <small></small></h3>	<p class='l'>kriyākarmavyavasthāyās tal loke syān nibandhanam //</p>
<h3 id='3.431ab'>3.431ab <small></small></h3>	<p class='l'>svabhāvabhūtatadrūpasaṃvid āropaviplavāt /</p>
<h3 id='3.431cd'>3.431cd <small>(<a href='docExplore?doc_id=PV_3.431cd_3.434cd'>PV_3.431cd_3.434cd</a>)</small></h3>	<p class='l'>nīlāder anubhūtākhyā nānubhūteḥ parātmanaḥ //</p>
<h3 id='3.432ab'>3.432ab <small></small></h3>	<p class='l'>dhiyo nīlādirūpatve bāhyo 'rthaḥ kiṃpramāṇakaḥ /</p>
<h3 id='3.432cd'>3.432cd <small></small></h3>	<p class='l'>dhiyo 'nīlādirūpatve sa tasyānubhavaḥ katham //</p>
<h3 id='3.433ab'>3.433ab <small></small></h3>	<p class='l'>yadā saṃvedanātmatvaṃ na sārūpyanibandhanam /</p>
<h3 id='3.433cd'>3.433cd <small></small></h3>	<p class='l'>siddhaṃ tat svata evāsya kim arthenopanīyate //</p>
<h3 id='3.434ab'>3.434ab <small></small></h3>	<p class='l'>sarvātmanā hi sārūpye jñānam ajñānatāṃ vrajet /</p>
<h3 id='3.434cd'>3.434cd <small></small></h3>	<p class='l'>sāmye kenacid aṃśena syāt sarvaṃ sarvavedanam //</p>
<h3 id='3.435ab'>3.435ab <small>(<a href='docExplore?doc_id=PV_3.435ab_3.438ab'>PV_3.435ab_3.438ab</a>)</small></h3>	<p class='l'>yathā nīlādirūpatvān nīlādyanubhavo mataḥ /</p>
<h3 id='3.435cd'>3.435cd <small></small></h3>	<p class='l'>tathānubhavarūpatvāt tasyāpy anubhavo bhavet //</p>
<h3 id='3.436ab'>3.436ab <small></small></h3>	<p class='l'>nānubhūto 'nubhava ity arthavat tadviniścayaḥ /</p>
<h3 id='3.436cd'>3.436cd <small></small></h3>	<p class='l'>tasmād adoṣa iti cet nārthe 'py asty eṣa sarvadā //</p>
<h3 id='3.437ab'>3.437ab <small></small></h3>	<p class='l'>kasmād vānubhave nāsti sati sattānibandhane /</p>
<h3 id='3.437cd'>3.437cd <small></small></h3>	<p class='l'>api cedaṃ yad ābhāti dṛśyamāne sitādike //</p>
<h3 id='3.438ab'>3.438ab <small></small></h3>	<p class='l'>puṃsaḥ sitādyabhivyaktirūpaṃ saṃvedanaṃ sphuṭam /</p>
<h3 id='3.438cd'>3.438cd <small>(<a href='docExplore?doc_id=PV_3.438cd_3.441ab'>PV_3.438cd_3.441ab</a>)</small></h3>	<p class='l'>tat kiṃ sitādyabhivyakteḥ pararūpam athātmanaḥ //</p>
<h3 id='3.439ab'>3.439ab <small></small></h3>	<p class='l'>pararūpe 'prakāśāyāṃ vyaktau vyaktaṃ kathaṃ sitam /</p>
<h3 id='3.439cd'>3.439cd <small></small></h3>	<p class='l'>jñānaṃ vyaktir na sā vyaktety avyaktam akhilaṃ jagat //</p>
<h3 id='3.440ab'>3.440ab <small></small></h3>	<p class='l'>vyakter vyaktyantaravyaktāv api doṣaprasaṅgataḥ /</p>
<h3 id='3.440cd'>3.440cd <small></small></h3>	<p class='l'>dṛṣṭyā vājñātasaṃbandhaṃ viśinaṣṭi tayā katham //</p>
<h3 id='3.441ab'>3.441ab <small></small></h3>	<p class='l'>yasmād dvayor ekagatau na dvitīyasya darśanam /</p>
<h3 id='3.441cd'>3.441cd <small>(<a href='docExplore?doc_id=PV_3.441cd_3.444ab'>PV_3.441cd_3.444ab</a>)</small></h3>	<p class='l'>dvayoḥ saṃsṛṣṭayor dṛṣṭau syād dṛṣṭam iti niścayaḥ //</p>
<h3 id='3.442ab'>3.442ab <small></small></h3>	<p class='l'>sarūpaṃ darśanaṃ yasya dṛśyate 'nyena cetasā /</p>
<h3 id='3.442cd'>3.442cd <small></small></h3>	<p class='l'>dṛṣṭākhyā tatra cet siddhaṃ sārūpye 'sya svavedanam //</p>
<h3 id='3.443ab'>3.443ab <small></small></h3>	<p class='l'>athātmarūpaṃ no vetti pararūpasya vit katham /</p>
<h3 id='3.443cd'>3.443cd <small></small></h3>	<p class='l'>sārūpyād vedanākhyā ca prāg eva pratipāditā //</p>
<h3 id='3.444ab'>3.444ab <small></small></h3>	<p class='l'>dṛṣṭayor eva sārūpyagraho 'rthaṃ ca na dṛṣṭavān /</p>
<h3 id='3.444cd'>3.444cd <small>(<a href='docExplore?doc_id=PV_3.444cd_3.447ab'>PV_3.444cd_3.447ab</a>)</small></h3>	<p class='l'>prāk kathaṃ darśanenāsya sārūpyaṃ so 'dhyavasyati //</p>
<h3 id='3.445ab'>3.445ab <small></small></h3>	<p class='l'>sārūpyam api necched yaḥ tasya nobhayadarśanam /</p>
<h3 id='3.445cd'>3.445cd <small></small></h3>	<p class='l'>tadārtho jñānam iti ca jñāte ceti gatā kathā //</p>
<h3 id='3.446ab'>3.446ab <small></small></h3>	<p class='l'>atha svarūpaṃ sā tarhi svayam eva prakāśate /</p>
<h3 id='3.446cd'>3.446cd <small></small></h3>	<p class='l'>yat tasyām aprakāśāyām arthaḥ syād aprakāśitaḥ //</p>
<h3 id='3.447ab'>3.447ab <small></small></h3>	<p class='l'>etenānātmavitpakṣe sarvārthādarśanena ye /</p>
<h3 id='3.447cd'>3.447cd <small>(<a href='docExplore?doc_id=PV_3.447cd_3.450ab'>PV_3.447cd_3.450ab</a>)</small></h3>	<p class='l'>apratyakṣāṃ dhiyaṃ prāhus te 'pi nirvarṇitottarāḥ //</p>
<h3 id='3.448ab'>3.448ab <small></small></h3>	<p class='l'>āśrayālambanābhyāsabhedād bhinnapravṛttayaḥ /</p>
<h3 id='3.448cd'>3.448cd <small></small></h3>	<p class='l'>sukhaduḥkhābhilāṣādibhedā buddhaya eva tāḥ //</p>
<h3 id='3.449ab'>3.449ab <small></small></h3>	<p class='l'>pratyakṣās tadviviktaṃ ca nānyat kiṃcid vibhāvyate /</p>
<h3 id='3.449cd'>3.449cd <small></small></h3>	<p class='l'>yat tajjñānaṃ paro 'py enāṃ bhuñjītānyena vid yadi //</p>
<h3 id='3.450ab'>3.450ab <small></small></h3>	<p class='l'>tajjā tatpratibhāsā vā yadi dhīr vetti nāparā /</p>
<h3 id='3.450cd'>3.450cd <small>(<a href='docExplore?doc_id=PV_3.450cd_3.453ab'>PV_3.450cd_3.453ab</a>)</small></h3>	<p class='l'>ālambamānasyānyasyāpy asty avaśyam idaṃ dvayam //</p>
<h3 id='3.451ab'>3.451ab <small></small></h3>	<p class='l'>atha notpadyate tasmān na ca tatpratibhāsinī /</p>
<h3 id='3.451cd'>3.451cd <small></small></h3>	<p class='l'>sā dhīr nirviṣayā prāptā sāmānyaṃ ca tadagrahe //</p>
<h3 id='3.452ab'>3.452ab <small></small></h3>	<p class='l'>na gṛhyata iti proktaṃ na ca tad vastu kiṃcana /</p>
<h3 id='3.452cd'>3.452cd <small></small></h3>	<p class='l'>tasmād arthāvabhāso 'sau nānyas tasyā dhiyas tataḥ //</p>
<h3 id='3.453ab'>3.453ab <small></small></h3>	<p class='l'>siddhe pratyakṣabhāvātmavidau gṛhṇāti tān punaḥ /</p>
<h3 id='3.453cd'>3.453cd <small>(<a href='docExplore?doc_id=PV_3.453cd_3.456ab'>PV_3.453cd_3.456ab</a>)</small></h3>	<p class='l'>nādhyakṣam iti ced eṣa kuto bhedaḥ samarthayoḥ //</p>
<h3 id='3.454ab'>3.454ab <small></small></h3>	<p class='l'>adṛṣṭaikārthayogādeḥ saṃvido niyamo yadi /</p>
<h3 id='3.454cd'>3.454cd <small></small></h3>	<p class='l'>sarvathānyo na gṛhṇīyāt saṃvidbhedo 'py apoditaḥ //</p>
<h3 id='3.455ab'>3.455ab <small></small></h3>	<p class='l'>yeṣāṃ ca yogino 'nyasya pratyakṣeṇa sukhādikam /</p>
<h3 id='3.455cd'>3.455cd <small></small></h3>	<p class='l'>vidanti tulyānubhavās tadvat te 'pi syur āturāḥ //</p>
<h3 id='3.456ab'>3.456ab <small></small></h3>	<p class='l'>viṣayendriyasaṃpātābhāvāt teṣāṃ tadudbhavam /</p>
<h3 id='3.456cd'>3.456cd <small>(<a href='docExplore?doc_id=PV_3.456cd_3.459ab'>PV_3.456cd_3.459ab</a>)</small></h3>	<p class='l'>nodeti duḥkham iti cen na vai duḥkhasamudbhavaḥ //</p>
<h3 id='3.457ab'>3.457ab <small></small></h3>	<p class='l'>duḥkhasya vedanaṃ kiṃ tu duḥkhajñānasamudbhavaḥ /</p>
<h3 id='3.457cd'>3.457cd <small></small></h3>	<p class='l'>na hi duḥkhādy asaṃvedyaṃ pīḍānugrahakāraṇam //</p>
<h3 id='3.458ab'>3.458ab <small></small></h3>	<p class='l'>bhāsamānaṃ svarūpeṇa pīḍā duḥkhaṃ svayaṃ yadā /</p>
<h3 id='3.458cd'>3.458cd <small></small></h3>	<p class='l'>na tadālambanaṃ jñānaṃ na tadaivaṃ prasajyate //</p>
<h3 id='3.459ab'>3.459ab <small></small></h3>	<p class='l'>bhinne jñānasya sarvasya tenālambanavedane /</p>
<h3 id='3.459cd'>3.459cd <small>(<a href='docExplore?doc_id=PV_3.459cd_3.462ab'>PV_3.459cd_3.462ab</a>)</small></h3>	<p class='l'>arthasārūpyam ālamba ātmā vittiḥ svayaṃ sphuṭaḥ //</p>
<h3 id='3.460ab'>3.460ab <small></small></h3>	<p class='l'>api cādhyakṣatābhāve dhiyaḥ syāl liṅgato gatiḥ /</p>
<h3 id='3.460cd'>3.460cd <small></small></h3>	<p class='l'>tac cākṣam artho dhīḥ pūrvo manaskāro 'pi vā bhavet //</p>
<h3 id='3.461ab'>3.461ab <small></small></h3>	<p class='l'>kāryakāraṇasāmagryām asyāṃ saṃbandhi nāparam /</p>
<h3 id='3.461cd'>3.461cd <small></small></h3>	<p class='l'>sāmarthyādarśanāt tatra nendriyaṃ vyabhicārataḥ //</p>
<h3 id='3.462ab'>3.462ab <small></small></h3>	<p class='l'>tathārtho dhīmanaskārau jñānaṃ tau ca na sidhyataḥ /</p>
<h3 id='3.462cd'>3.462cd <small>(<a href='docExplore?doc_id=PV_3.462cd_3.465ab'>PV_3.462cd_3.465ab</a>)</small></h3>	<p class='l'>nāprasiddhasya liṅgatvaṃ vyaktir arthasya cen matā //</p>
<h3 id='3.463ab'>3.463ab <small></small></h3>	<p class='l'>liṅgaṃ saiva nanu jñānaṃ vyakto 'rtho 'nena varṇitaḥ /</p>
<h3 id='3.463cd'>3.463cd <small></small></h3>	<p class='l'>vyaktāv ananubhūtāyāṃ tadvyaktatvāviniścayāt //</p>
<h3 id='3.464ab'>3.464ab <small></small></h3>	<p class='l'>athārthasyaiva kaścit sa viśeṣo vyaktir iṣyate /</p>
<h3 id='3.464cd'>3.464cd <small></small></h3>	<p class='l'>nānutpādavyayavato viśeṣo 'rthasya kaścana //</p>
<h3 id='3.465ab'>3.465ab <small></small></h3>	<p class='l'>tadiṣṭau vā pratijñānaṃ kṣaṇabhaṅgaḥ prasajyate /</p>
<h3 id='3.465cd'>3.465cd <small>(<a href='docExplore?doc_id=PV_3.465cd_3.468ab'>PV_3.465cd_3.468ab</a>)</small></h3>	<p class='l'>sa ca jñāto 'thavājñāto bhavej jñātasya liṅgatā //</p>
<h3 id='3.466ab'>3.466ab <small></small></h3>	<p class='l'>yadi jñāne 'paricchinne jñāto 'sāv iti tat kutaḥ /</p>
<h3 id='3.466cd'>3.466cd <small></small></h3>	<p class='l'>jñātatvenāparicchinnam api tad gamakaṃ katham //</p>
<h3 id='3.467ab'>3.467ab <small></small></h3>	<p class='l'>adṛṣṭadṛṣṭayo 'nyena dṛṣṭā dṛṣṭā na hi kvacit /</p>
<h3 id='3.467cd'>3.467cd <small></small></h3>	<p class='l'>viśeṣaḥ so 'nyadṛṣṭāv apy astīti syāt svadhīgatiḥ //</p>
<h3 id='3.468ab'>3.468ab <small></small></h3>	<p class='l'>tasmād anumitir buddheḥ svadharmanirapekṣiṇaḥ /</p>
<h3 id='3.468cd'>3.468cd <small>(<a href='docExplore?doc_id=PV_3.468cd_3.471ab'>PV_3.468cd_3.471ab</a>)</small></h3>	<p class='l'>kevalān nārthadharmāt kaḥ svadharmaḥ svadhiyo 'paraḥ //</p>
<h3 id='3.469ab'>3.469ab <small></small></h3>	<p class='l'>yaḥ pratyakṣo dhiyo hetuḥ tulyakāraṇajanmanaḥ /</p>
<h3 id='3.469cd'>3.469cd <small></small></h3>	<p class='l'>tasya bhedaḥ kuto buddher vyabhicāry anyajaś ca saḥ //</p>
<h3 id='3.470ab'>3.470ab <small></small></h3>	<p class='l'>rūpādīn pañca viṣayān indriyāṇy upalambhanam /</p>
<h3 id='3.470cd'>3.470cd <small></small></h3>	<p class='l'>muktvā na kāryam aparaṃ tasyāḥ samupalabhyate //</p>
<h3 id='3.471ab'>3.471ab <small></small></h3>	<p class='l'>tatrātyakṣaṃ dvayaṃ pañcasv artheṣv eko 'pi nekṣyate /</p>
<h3 id='3.471cd'>3.471cd <small>(<a href='docExplore?doc_id=PV_3.471cd_3.474ab'>PV_3.471cd_3.474ab</a>)</small></h3>	<p class='l'>rūpadarśanato jāto yo 'nyathā vyastasaṃbhavaḥ //</p>
<h3 id='3.472ab'>3.472ab <small></small></h3>	<p class='l'>yad evam apratītaṃ tal liṅgam ity atilaukikam /</p>
<h3 id='3.472cd'>3.472cd <small></small></h3>	<p class='l'>vidyamāne 'pi liṅge tāṃ tena sārdham apaśyataḥ //</p>
<h3 id='3.473ab'>3.473ab <small></small></h3>	<p class='l'>kathaṃ pratītir liṅgaṃ hi nādṛṣṭasya prakāśakam /</p>
<h3 id='3.473cd'>3.473cd <small></small></h3>	<p class='l'>tata evāsya liṅgāt prāk prasiddher upavarṇane //</p>
<h3 id='3.474ab'>3.474ab <small></small></h3>	<p class='l'>dṛṣṭāntāntarasādhyatvaṃ tasyāpīty anavasthitiḥ /</p>
<h3 id='3.474cd'>3.474cd <small>(<a href='docExplore?doc_id=PV_3.474cd_3.477ab'>PV_3.474cd_3.477ab</a>)</small></h3>	<p class='l'>ity arthasya dhiyaḥ siddhir nārthāt tasyāḥ kathaṃcana //</p>
<h3 id='3.475ab'>3.475ab <small></small></h3>	<p class='l'>tadaprasiddhāv arthasya svayam evāprasiddhitaḥ /</p>
<h3 id='3.475cd'>3.475cd <small></small></h3>	<p class='l'>pratyakṣāṃ ca dhiyaṃ dṛṣṭvā tasyāś ceṣṭābhidhādikam //</p>
<h3 id='3.476ab'>3.476ab <small></small></h3>	<p class='l'>paracittānumānaṃ ca na syād ātmany adarśanāt /</p>
<h3 id='3.476cd'>3.476cd <small></small></h3>	<p class='l'>saṃbandhasya manobuddhāv arthaliṅgāprasiddhitaḥ //</p>
<h3 id='3.477ab'>3.477ab <small></small></h3>	<p class='l'>prakāśitā kathaṃ vā syād buddhir buddhyantareṇa vaḥ /</p>
<h3 id='3.477cd'>3.477cd <small>(<a href='docExplore?doc_id=PV_3.477cd_3.480ab'>PV_3.477cd_3.480ab</a>)</small></h3>	<p class='l'>aprakāśātmanoḥ sāmyād vyaṅgyavyañjakatā kutaḥ //</p>
<h3 id='3.478ab'>3.478ab <small></small></h3>	<p class='l'>viṣayasya kathaṃ vyaktiḥ prakāśe rūpasaṃkramāt /</p>
<h3 id='3.478cd'>3.478cd <small></small></h3>	<p class='l'>sa ca prakāśas tadrūpaḥ svayam eva prakāśate //</p>
<h3 id='3.479ab'>3.479ab <small></small></h3>	<p class='l'>tathābhyupagame buddher buddhau buddhiḥ svavedikā /</p>
<h3 id='3.479cd'>3.479cd <small></small></h3>	<p class='l'>siddhānyathā tulyadharmā viṣayo 'pi dhiyā saha //</p>
<h3 id='3.480ab'>3.480ab <small></small></h3>	<p class='l'>iti prakāśarūpā naḥ svayaṃ dhīḥ saṃprakāśate /</p>
<h3 id='3.480cd'>3.480cd <small>(<a href='docExplore?doc_id=PV_3.480cd_3.483cd'>PV_3.480cd_3.483cd</a>)</small></h3>	<p class='l'>anyo 'syāṃ rūpasaṃkrāntyā prakāśaḥ san prakāśate //</p>
<h3 id='3.481ab'>3.481ab <small></small></h3>	<p class='l'>sādṛśye 'pi hi dhīr anyā prakāśyā na tayā matā /</p>
<h3 id='3.481cd'>3.481cd <small></small></h3>	<p class='l'>svayaṃ prakāśanād arthas tadrūpeṇa prakāśate //</p>
<h3 id='3.482ab'>3.482ab <small></small></h3>	<p class='l'>yathā pradīpayor dīpaghaṭayoś ca tadāśrayaḥ /</p>
<h3 id='3.482cd'>3.482cd <small></small></h3>	<p class='l'>vyaṅgyavyañjakabhāvena vyavahāraḥ pratanyate //</p>
<h3 id='3.483ab'>3.483ab <small></small></h3>	<p class='l'>viṣayendriyamātreṇa na dṛṣṭam iti niścayaḥ /</p>
<h3 id='3.483cd'>3.483cd <small></small></h3>	<p class='l'>tasmād yato 'yaṃ tasyāpi vācyam anyasya darśanam //</p>

<h2 id='III.9.d svasaṃvittisiddhiḥ 484–502'>III.9.d svasaṃvittisiddhiḥ 484–502</h2>

<h3 id='3.484ab'>3.484ab <small>(<a href='docExplore?doc_id=PV_3.484ab_3.486cd'>PV_3.484ab_3.486cd</a>)</small></h3>	<p class='l'>smṛter apy ātmavit siddhā jñānasyānyena vedane /</p>
<h3 id='3.484cd'>3.484cd <small></small></h3>	<p class='l'>dīrghādigrahaṇaṃ na syād bahumātrānavasthiteḥ //</p>
<h3 id='3.485ab'>3.485ab <small></small></h3>	<p class='l'>avasthitāv akramāyāṃ sakṛdābhāsanān matau /</p>
<h3 id='3.485cd'>3.485cd <small></small></h3>	<p class='l'>varṇaḥ syād akramo 'dīrghaḥ kramavān akramāṃ katham //</p>
<h3 id='3.486ab'>3.486ab <small></small></h3>	<p class='l'>upakuryād asaṃśliṣyan varṇabhāgaḥ parasparam /</p>
<h3 id='3.486cd'>3.486cd <small></small></h3>	<p class='l'>āntyaṃ pūrvasthitāv ūrdhvaṃ vardhamāno dhvanir bhavet //</p>
<h3 id='3.487ab'>3.487ab <small>(<a href='docExplore?doc_id=PV_3.487ab_3.489cd'>PV_3.487ab_3.489cd</a>)</small></h3>	<p class='l'>akrameṇa grahād ante kramavaddhīś ca no bhavet /</p>
<h3 id='3.487cd'>3.487cd <small></small></h3>	<p class='l'>dhiyaḥ svayaṃ ca na sthānaṃ tadūrdhvaviṣayāsthiteḥ //</p>
<h3 id='3.488ab'>3.488ab <small></small></h3>	<p class='l'>sthāne svayaṃ na naśyet sā paścād apy aviśeṣataḥ /</p>
<h3 id='3.488cd'>3.488cd <small></small></h3>	<p class='l'>doṣo 'yaṃ sakṛdutpannākramavarṇasthitāv api //</p>
<h3 id='3.489ab'>3.489ab <small></small></h3>	<p class='l'>sakṛd yatnodbhavād vyarthaḥ syād yatnaś cottarottaraḥ /</p>
<h3 id='3.489cd'>3.489cd <small></small></h3>	<p class='l'>vyaktāv apy eṣa varṇānāṃ doṣaḥ samanuṣajyate //</p>
<h3 id='3.490ab'>3.490ab <small>(<a href='docExplore?doc_id=PV_3.490ab_3.492cd'>PV_3.490ab_3.492cd</a>)</small></h3>	<p class='l'>anekayā tadgrahaṇe yāntyā dhīḥ sānubhūyate /</p>
<h3 id='3.490cd'>3.490cd <small></small></h3>	<p class='l'>na dīrghagrāhikā sā ca tan na syād dīrghadhīsmṛtiḥ //</p>
<h3 id='3.491ab'>3.491ab <small></small></h3>	<p class='l'>pṛthak pṛthak ca buddhīnāṃ saṃvittau taddhvaniśruteḥ /</p>
<h3 id='3.491cd'>3.491cd <small></small></h3>	<p class='l'>avicchinnābhatā na syād ghaṭanaṃ ca nirākṛtam //</p>
<h3 id='3.492ab'>3.492ab <small></small></h3>	<p class='l'>vicchinnaṃ śṛṇvato 'py asya yady avicchinnavibhramaḥ /</p>
<h3 id='3.492cd'>3.492cd <small></small></h3>	<p class='l'>hrasvadvayoccāraṇe 'pi syād avicchinnavibhramaḥ //</p>
<h3 id='3.493ab'>3.493ab <small>(<a href='docExplore?doc_id=PV_3.493ab_3.495cd'>PV_3.493ab_3.495cd</a>)</small></h3>	<p class='l'>vicchinne darśane cākṣād avicchinnādhiropaṇam /</p>
<h3 id='3.493cd'>3.493cd <small></small></h3>	<p class='l'>nākṣāt sarvākṣabuddhīnāṃ vitathatvaprasaṅgataḥ //</p>
<h3 id='3.494ab'>3.494ab <small></small></h3>	<p class='l'>sarvāntyo 'pi hi varṇātmā nimeṣatulitasthitiḥ /</p>
<h3 id='3.494cd'>3.494cd <small></small></h3>	<p class='l'>sa ca kramād anekāṇusaṃbandhena nitiṣṭhati //</p>
<h3 id='3.495ab'>3.495ab <small></small></h3>	<p class='l'>ekāṇvatyayakālaś ca kālo 'lpīyān kṣaṇo mataḥ /</p>
<h3 id='3.495cd'>3.495cd <small></small></h3>	<p class='l'>buddhiś ca kṣaṇikā tasmāt kramād varṇān prapadyate //</p>
<h3 id='3.496ab'>3.496ab <small>(<a href='docExplore?doc_id=PV_3.496ab_3.498cd'>PV_3.496ab_3.498cd</a>)</small></h3>	<p class='l'>iti varṇeṣu rūpādāv avicchinnāvabhāsinī /</p>
<h3 id='3.496cd'>3.496cd <small></small></h3>	<p class='l'>vicchinnāpy anyayā buddhiḥ sarvā syād vitathārthikā //</p>
<h3 id='3.497ab'>3.497ab <small></small></h3>	<p class='l'>ghaṭanaṃ yac ca bhāvānām anyatrendriyavibhramāt /</p>
<h3 id='3.497cd'>3.497cd <small></small></h3>	<p class='l'>bhedālakṣaṇavibhrāntaṃ smaraṇaṃ tad vikalpakam //</p>
<h3 id='3.498ab'>3.498ab <small></small></h3>	<p class='l'>tasya spaṣṭāvabhāsitvaṃ jalpasaṃsargiṇaḥ kutaḥ /</p>
<h3 id='3.498cd'>3.498cd <small></small></h3>	<p class='l'>nākṣagrāhye 'sti śabdānāṃ yojaneti vivecitam //</p>
<h3 id='3.499ab'>3.499ab <small>(<a href='docExplore?doc_id=PV_3.499ab_3.502cd'>PV_3.499ab_3.502cd</a>)</small></h3>	<p class='l'>vicchinnaṃ paśyato 'py akṣair ghaṭayed yadi kalpanā /</p>
<h3 id='3.499cd'>3.499cd <small></small></h3>	<p class='l'>arthasya tatsaṃvitteś ca satataṃ bhāsamānayoḥ //</p>
<h3 id='3.500ab'>3.500ab <small></small></h3>	<p class='l'>bādhake 'sati sannyāye vicchinna iti tat kutaḥ /</p>
<h3 id='3.500cd'>3.500cd <small></small></h3>	<p class='l'>buddhīnāṃ śaktiniyamād iti cet sa kuto mataḥ //</p>
<h3 id='3.501ab'>3.501ab <small></small></h3>	<p class='l'>yugapadbuddhyadṛṣṭeś cet tad evedaṃ vicāryate /</p>
<h3 id='3.501cd'>3.501cd <small></small></h3>	<p class='l'>tāsāṃ samānajātīye sāmarthyaniyamo bhavet //</p>
<h3 id='3.502ab'>3.502ab <small></small></h3>	<p class='l'>tathā hi samyak lakṣyante vikalpāḥ kramabhāvinaḥ /</p>
<h3 id='3.502cd'>3.502cd <small></small></h3>	<p class='l'>etena yaḥ samakṣe 'rthe pratyabhijñānakalpanām //</p>

<h2 id='III.9.e pratyabhijñācintā 503–529'>III.9.e pratyabhijñācintā 503–529</h2>

<h3 id='3.503ab'>3.503ab <small>(<a href='docExplore?doc_id=PV_3.503ab_3.505cd'>PV_3.503ab_3.505cd</a>)</small></h3>	<p class='l'>spaṣṭāvabhāsāṃ pratyakṣāṃ kalpayet so 'pi vāritaḥ /</p>
<h3 id='3.503cd'>3.503cd <small></small></h3>	<p class='l'>keśagolakadīpādāv api spaṣṭāvabhāsanāt //</p>
<h3 id='3.504ab'>3.504ab <small></small></h3>	<p class='l'>pratītabhede 'py adhyakṣā dhīḥ kathaṃ tādṛśī bhavet /</p>
<h3 id='3.504cd'>3.504cd <small></small></h3>	<p class='l'>tasmān na pratyabhijñānād varṇādyekatvaniścayaḥ //</p>
<h3 id='3.505ab'>3.505ab <small></small></h3>	<p class='l'>pūrvānubhūtasmaraṇāt taddharmāropaṇād vinā /</p>
<h3 id='3.505cd'>3.505cd <small></small></h3>	<p class='l'>sa evāyam iti jñānaṃ nāsti tac cākṣaje kutaḥ //</p>
<h3 id='3.506ab'>3.506ab <small>(<a href='docExplore?doc_id=PV_3.506ab_3.508cd'>PV_3.506ab_3.508cd</a>)</small></h3>	<p class='l'>na cārthajñānasaṃvittyor yugapatsaṃbhavo yataḥ /</p>
<h3 id='3.506cd'>3.506cd <small></small></h3>	<p class='l'>lakṣyate pratibhāso vā nārthārthajñānayoḥ pṛthak //</p>
<h3 id='3.507ab'>3.507ab <small></small></h3>	<p class='l'>na hy arthābhāsi ca jñānam artho bāhyaś ca kevalaḥ /</p>
<h3 id='3.507cd'>3.507cd <small></small></h3>	<p class='l'>ekākāramatigrāhye bhedābhāvaprasaṅgataḥ //</p>
<h3 id='3.508ab'>3.508ab <small></small></h3>	<p class='l'>sūpalakṣeṇa bhedena yau saṃvittau na lakṣitau /</p>
<h3 id='3.508cd'>3.508cd <small></small></h3>	<p class='l'>arthārthapratyayau paścāt smaryete tau pṛthak katham //</p>
<h3 id='3.509ab'>3.509ab <small>(<a href='docExplore?doc_id=PV_3.509ab_3.512ab'>PV_3.509ab_3.512ab</a>)</small></h3>	<p class='l'>krameṇānubhavotpāde 'py arthārthamanasor ayam /</p>
<h3 id='3.509cd'>3.509cd <small></small></h3>	<p class='l'>pratibhāsasya nānātvacodyadoṣo duruddharaḥ //</p>
<h3 id='3.510ab'>3.510ab <small></small></h3>	<p class='l'>tathā hi nīlādyākāra eka ekaṃ ca vedanam /</p>
<h3 id='3.510cd'>3.510cd <small></small></h3>	<p class='l'>lakṣyate na tu nīlābhe vedane vedanaṃ param //</p>
<h3 id='3.511ab'>3.511ab <small></small></h3>	<p class='l'>jñānāntareṇānubhavo bhavet tatrāpi ca smṛtiḥ /</p>
<h3 id='3.511cd'>3.511cd <small></small></h3>	<p class='l'>dṛṣṭā tadvedanaṃ kena tasyāpy anyena ced imām //</p>
<h3 id='3.512ab'>3.512ab <small></small></h3>	<p class='l'>mālāṃ jñānavidāṃ ko 'yaṃ janayaty anubandhinīm /</p>
<h3 id='3.512cd'>3.512cd <small>(<a href='docExplore?doc_id=PV_3.512cd_3.515ab'>PV_3.512cd_3.515ab</a>)</small></h3>	<p class='l'>pūrvā dhīḥ saiva cen na syāt saṃcāro viṣayāntare //</p>
<h3 id='3.513ab'>3.513ab <small></small></h3>	<p class='l'>tāṃ grāhyalakṣaṇaprāptām āsannāṃ janikāṃ dhiyam /</p>
<h3 id='3.513cd'>3.513cd <small></small></h3>	<p class='l'>agṛhītvottaraṃ jñānaṃ gṛhṇīyād aparaṃ katham //</p>
<h3 id='3.514ab'>3.514ab <small></small></h3>	<p class='l'>ātmani jñānajanane svabhāve niyatāṃ ca tām /</p>
<h3 id='3.514cd'>3.514cd <small></small></h3>	<p class='l'>ko nāmānyo vibadhnīyād bahiraṅgo 'ntaraṅgikām //</p>
<h3 id='3.515ab'>3.515ab <small></small></h3>	<p class='l'>bāhyaḥ saṃnihito 'py arthas tāṃ vibandhuṃ hi na prabhuḥ /</p>
<h3 id='3.515cd'>3.515cd <small>(<a href='docExplore?doc_id=PV_3.515cd_3.518cd'>PV_3.515cd_3.518cd</a>)</small></h3>	<p class='l'>dhiyaṃ nānubhavet kaścid anyathārthasya saṃnidhau //</p>
<h3 id='3.516ab'>3.516ab <small></small></h3>	<p class='l'>na cāsaṃnihitārthāsti daśā kācid ato dhiyaḥ /</p>
<h3 id='3.516cd'>3.516cd <small></small></h3>	<p class='l'>utsannamūlā smṛtir apy utsannety ujjvalaṃ matam //</p>
<h3 id='3.517ab'>3.517ab <small></small></h3>	<p class='l'>atītādivikalpānāṃ yeṣāṃ nārthasya saṃnidhiḥ /</p>
<h3 id='3.517cd'>3.517cd <small></small></h3>	<p class='l'>saṃcārakāraṇābhāvād utsīded arthacintanam //</p>
<h3 id='3.518ab'>3.518ab <small></small></h3>	<p class='l'>ātmani jñānajanane śaktisaṃkṣayataḥ śanaiḥ /</p>
<h3 id='3.518cd'>3.518cd <small></small></h3>	<p class='l'>viṣayāntarasaṃcāro yadi saivārthadhīḥ kutaḥ //</p>
<h3 id='3.519ab'>3.519ab <small>(<a href='docExplore?doc_id=PV_3.519ab_3.522ab'>PV_3.519ab_3.522ab</a>)</small></h3>	<p class='l'>śaktikṣaye pūrvadhiyo na hi dhīḥ prāgdhiyā vinā /</p>
<h3 id='3.519cd'>3.519cd <small></small></h3>	<p class='l'>anyārthāsaktiviguṇe jñāne jñānodayāgateḥ //</p>
<h3 id='3.520ab'>3.520ab <small></small></h3>	<p class='l'>sakṛd vijātīyajātāv apy ekena paṭīyasā /</p>
<h3 id='3.520cd'>3.520cd <small></small></h3>	<p class='l'>cittenāhitavaiguṇyād ālayān nānyasaṃbhavaḥ //</p>
<h3 id='3.521ab'>3.521ab <small></small></h3>	<p class='l'>nāpekṣetānyathā sāmyaṃ manovṛtter mano'ntaram /</p>
<h3 id='3.521cd'>3.521cd <small></small></h3>	<p class='l'>manojñānakramotpattir apy apekṣāprasādhanī //</p>
<h3 id='3.522ab'>3.522ab <small></small></h3>	<p class='l'>ekatvān manaso 'nyasmin saktasyānyāgater yadi /</p>
<h3 id='3.522cd'>3.522cd <small>(<a href='docExplore?doc_id=PV_3.522cd_3.525cd'>PV_3.522cd_3.525cd</a>)</small></h3>	<p class='l'>jñānāntarasyānudayo na kadācit sahodayāt //</p>
<h3 id='3.523ab'>3.523ab <small></small></h3>	<p class='l'>samavṛttau ca tulyatvāt sarvadānyāgatir bhavet /</p>
<h3 id='3.523cd'>3.523cd <small></small></h3>	<p class='l'>janma cātmamanoyogamātrajānāṃ sakṛd bhavet //</p>
<h3 id='3.524ab'>3.524ab <small></small></h3>	<p class='l'>ekaiva cet kriyaikasmāt kiṃ dīpo 'nekadarśanaḥ /</p>
<h3 id='3.524cd'>3.524cd <small></small></h3>	<p class='l'>krameṇāpi na śaktaṃ syāt paścād apy aviśeṣataḥ //</p>
<h3 id='3.525ab'>3.525ab <small></small></h3>	<p class='l'>anena dehapuruṣāv uktau saṃskārato yadi /</p>
<h3 id='3.525cd'>3.525cd <small></small></h3>	<p class='l'>niyamaḥ sa kutaḥ paścād buddheś ced astu sammatam //</p>
<h3 id='3.526ab'>3.526ab <small>(<a href='docExplore?doc_id=PV_3.526ab_3.529cd'>PV_3.526ab_3.529cd</a>)</small></h3>	<p class='l'>na grāhyatānyā jananāj jananaṃ grāhyalakṣaṇam /</p>
<h3 id='3.526cd'>3.526cd <small></small></h3>	<p class='l'>agrāhyaṃ na hi tejo 'sti na ca saukṣmyādy anaṃśake //</p>
<h3 id='3.527ab'>3.527ab <small></small></h3>	<p class='l'>grāhyatāśaktihāniḥ syān nānyasya jananātmanaḥ /</p>
<h3 id='3.527cd'>3.527cd <small></small></h3>	<p class='l'>grāhyatāyā na khalv anyaj jananaṃ grāhyalakṣaṇe //</p>
<h3 id='3.528ab'>3.528ab <small></small></h3>	<p class='l'>sākṣān na hy anyathā buddhe rūpādir upakārakaḥ /</p>
<h3 id='3.528cd'>3.528cd <small></small></h3>	<p class='l'>grāhyatālakṣaṇād anyas tadbhāvaniyamo 'sya kaḥ //</p>
<h3 id='3.529ab'>3.529ab <small></small></h3>	<p class='l'>buddher api tad astīti sāpi tattve vyavasthitā /</p>
<h3 id='3.529cd'>3.529cd <small></small></h3>	<p class='l'>grāhyupādānasaṃvittī cetaso grāhyalakṣaṇam //</p>

<h2 id='III.9.f yogināṃ jñānam 530–533'>III.9.f yogināṃ jñānam 530–533</h2>

<h3 id='3.530ab'>3.530ab <small>(<a href='docExplore?doc_id=PV_3.530ab_3.533cd'>PV_3.530ab_3.533cd</a>)</small></h3>	<p class='l'>rūpādeś cetasaś caivam aviśuddhadhiyaṃ prati /</p>
<h3 id='3.530cd'>3.530cd <small></small></h3>	<p class='l'>grāhyalakṣaṇacinteyam acintyā yogināṃ gatiḥ //</p>
<h3 id='3.531ab'>3.531ab <small></small></h3>	<p class='l'>tatra sūkṣmādibhāvena grāhyam agrāhyatāṃ vrajet /</p>
<h3 id='3.531cd'>3.531cd <small></small></h3>	<p class='l'>rūpādi buddheḥ kiṃ jātaṃ paścād yat prāṅ na vidyate //</p>
<h3 id='3.532ab'>3.532ab <small></small></h3>	<p class='l'>sati svadhīgrahe tasmād yaivānantarahetutā /</p>
<h3 id='3.532cd'>3.532cd <small></small></h3>	<p class='l'>cetaso grāhyatā saiva tato nārthāntare gatiḥ //</p>
<h3 id='3.533ab'>3.533ab <small></small></h3>	<p class='l'>nānaikaśaktyabhāve 'pi bhāvo nānaikakāryakṛt /</p>
<h3 id='3.533cd'>3.533cd <small></small></h3>	<p class='l'>prakṛtyaiveti gaditaṃ nānaikasmān na ced bhavet //</p>

<h2 id='III.9.g hetusāmagryāḥ sarvasaṃbhavaḥ 534–536'>III.9.g hetusāmagryāḥ sarvasaṃbhavaḥ 534–536</h2>

<h3 id='3.534ab'>3.534ab <small>(<a href='docExplore?doc_id=PV_3.534ab_3.536cd'>PV_3.534ab_3.536cd</a>)</small></h3>	<p class='l'>na kiṃcid ekam ekasmāt sāmagryāḥ sarvasaṃbhavaḥ /</p>
<h3 id='3.534cd'>3.534cd <small></small></h3>	<p class='l'>ekaṃ syād api sāmagryor ity uktaṃ tad anekakṛt //</p>
<h3 id='3.535ab'>3.535ab <small></small></h3>	<p class='l'>arthaṃ pūrvaṃ ca vijñānaṃ gṛhṇīyād yadi dhīḥ parā /</p>
<h3 id='3.535cd'>3.535cd <small></small></h3>	<p class='l'>pūrvāparārthabhāsitvāc cintādāv ekacetasi //</p>
<h3 id='3.536ab'>3.536ab <small></small></h3>	<p class='l'>abhilāpadvayaṃ nityaṃ syād dṛṣṭakramam akramam /</p>
<h3 id='3.536cd'>3.536cd <small></small></h3>	<p class='l'>dvirdvir ekaṃ ca bhāseta bhāsanād ātmatadvidoḥ //</p>

<h2 id='III.9.h ātmānubhūtaṃ pratyakṣam 537–539'>III.9.h ātmānubhūtaṃ pratyakṣam 537–539</h2>

<h3 id='3.537ab'>3.537ab <small>(<a href='docExplore?doc_id=PV_3.537ab_3.539cd'>PV_3.537ab_3.539cd</a>)</small></h3>	<p class='l'>viṣayāntarasaṃcāre yady antyaṃ nānubhūyate /</p>
<h3 id='3.537cd'>3.537cd <small></small></h3>	<p class='l'>parānubhūtavat sarvānanubhūtiḥ prasajyate //</p>
<h3 id='3.538ab'>3.538ab <small></small></h3>	<p class='l'>ātmānubhūtaṃ pratyakṣaṃ nānubhūtaṃ parair yadi /</p>
<h3 id='3.538cd'>3.538cd <small></small></h3>	<p class='l'>ātmānubhūtiḥ sā siddhā kuto yenaivam ucyate //</p>
<h3 id='3.539ab'>3.539ab <small></small></h3>	<p class='l'>vyaktihetvaprasiddhiḥ syān na vyakter vyaktam icchataḥ /</p>
<h3 id='3.539cd'>3.539cd <small></small></h3>	<p class='l'>vyaktyasiddhāv api vyaktaṃ yadi vyaktam idaṃ jagat //</p>

<p>&lt;IV. parārthānumānam&gt;</p>

<p>&lt;IV.1. parārthānumānalakṣaṇam 1–14&gt;</p>

<h2 id='IV.1.a svadṛṣṭagrahaṇaphalam 1–12'>IV.1.a svadṛṣṭagrahaṇaphalam 1–12</h2>

<h3 id='4.001ab'>4.001ab <small>(<a href='docExplore?doc_id=PV_4.001ab_4.003cd'>PV_4.001ab_4.003cd</a>)</small></h3>	<p class='l'>parasya pratipādyatvād adṛṣṭo 'pi svayaṃ paraiḥ /</p>
<h3 id='4.001cd'>4.001cd <small></small></h3>	<p class='l'>dṛṣṭaḥ sādhanam ity eke tat kṣepāyātmadṛgvacaḥ //</p>
<h3 id='4.002ab'>4.002ab <small></small></h3>	<p class='l'>anumāviṣaye neṣṭaṃ parīkṣitaparigrahāt /</p>
<h3 id='4.002cd'>4.002cd <small></small></h3>	<p class='l'>vācaḥ prāmāṇyam asmin hi nānumānaṃ pravartate //</p>
<h3 id='4.003ab'>4.003ab <small></small></h3>	<p class='l'>bādhanāyāgamasyokteḥ sādhanasya paraṃ prati /</p>
<h3 id='4.003cd'>4.003cd <small></small></h3>	<p class='l'>so 'pramāṇaṃ tadāsiddhaṃ tatsiddham akhilaṃ tataḥ //</p>
<h3 id='4.004ab'>4.004ab <small>(<a href='docExplore?doc_id=PV_4.004ab_4.006cd'>PV_4.004ab_4.006cd</a>)</small></h3>	<p class='l'>tadāgamavataḥ siddhaṃ yadi kasya ka āgamaḥ /</p>
<h3 id='4.004cd'>4.004cd <small></small></h3>	<p class='l'>bādhyamānaḥ pramāṇena sa siddhaḥ katham āgamaḥ //</p>
<h3 id='4.005ab'>4.005ab <small></small></h3>	<p class='l'>tadviruddhābhyupagamas tenaiva ca kathaṃ bhavet /</p>
<h3 id='4.005cd'>4.005cd <small></small></h3>	<p class='l'>tadanyopagame tasya tyāgāṅgasyāpramāṇatā //</p>
<h3 id='4.006ab'>4.006ab <small></small></h3>	<p class='l'>tat kasmāt sādhanaṃ noktaṃ svapratītir yad udbhavā /</p>
<h3 id='4.006cd'>4.006cd <small></small></h3>	<p class='l'>yuktyā yayāgamo grāhyo grāhikāsyāpi sā na kim //</p>
<h3 id='4.007ab'>4.007ab <small>(<a href='docExplore?doc_id=PV_4.007ab_4.009cd'>PV_4.007ab_4.009cd</a>)</small></h3>	<p class='l'>prākṛtasya sataḥ prāg yaiḥ pratipattyakṣasaṃbhavau /</p>
<h3 id='4.007cd'>4.007cd <small></small></h3>	<p class='l'>sādhanaiḥ sādhanāny arthaśaktijñāne 'sya tāny alam //</p>
<h3 id='4.008ab'>4.008ab <small></small></h3>	<p class='l'>vicchinnānugamā ye ca sāmānyenāpy agocarāḥ /</p>
<h3 id='4.008cd'>4.008cd <small></small></h3>	<p class='l'>sādhyasādhanacintāsti na teṣv artheṣu kācana //</p>
<h3 id='4.009ab'>4.009ab <small></small></h3>	<p class='l'>puṃsām abhiprāyavaśāt tattvātattvavyavasthitau /</p>
<h3 id='4.009cd'>4.009cd <small></small></h3>	<p class='l'>luptau hetutadābhāsau tasya vastv asamāśrayāt //</p>
<h3 id='4.010ab'>4.010ab <small>(<a href='docExplore?doc_id=PV_4.010ab_4.012cd'>PV_4.010ab_4.012cd</a>)</small></h3>	<p class='l'>sann artho jñānasāpekṣo nāsañ jñānena sādhakaḥ /</p>
<h3 id='4.010cd'>4.010cd <small></small></h3>	<p class='l'>sato 'pi vastv asaṃśliṣṭāsaṃgatyā sadṛśī gatiḥ //</p>
<h3 id='4.011ab'>4.011ab <small></small></h3>	<p class='l'>liṅgaṃ svabhāvaḥ kāryaṃ vā dṛśyādarśanam eva vā /</p>
<h3 id='4.011cd'>4.011cd <small></small></h3>	<p class='l'>saṃbaddhaṃ vastutaḥ siddhaṃ tad asiddhaṃ kim ātmanaḥ //</p>
<h3 id='4.012ab'>4.012ab <small></small></h3>	<p class='l'>pareṇāpy anyato gantum ayuktaṃ parakalpitaiḥ /</p>
<h3 id='4.012cd'>4.012cd <small></small></h3>	<p class='l'>prasaṅgo dvayasaṃbandhād ekābhāve 'nyahānaye //</p>

<h2 id='IV.1.b arthagrahaṇaphalam 13–14'>IV.1.b arthagrahaṇaphalam 13–14</h2>

<h3 id='4.013ab'>4.013ab <small>(<a href='docExplore?doc_id=PV_4.013ab_4.014cd'>PV_4.013ab_4.014cd</a>)</small></h3>	<p class='l'>tadarthagrahaṇaṃ śabdakalpanāropitātmanām /</p>
<h3 id='4.013cd'>4.013cd <small></small></h3>	<p class='l'>aliṅgatvaprasiddhyartham arthād arthaprasiddhitaḥ //</p>
<h3 id='4.014ab'>4.014ab <small></small></h3>	<p class='l'>kalpanāgamayoḥ kartur icchāmātrānurodhataḥ /</p>
<h3 id='4.014cd'>4.014cd <small></small></h3>	<p class='l'>vastunaś cānyathābhāvāt kalpitā vyabhicāriṇaḥ //</p>

<p>&lt;IV.2. pakṣacintā 15–47&gt;</p>

<h2 id='IV.2.a pakṣahetuvacanam asādhanam 15–22'>IV.2.a pakṣahetuvacanam asādhanam 15–22</h2>

<h3 id='4.015ab'>4.015ab <small>(<a href='docExplore?doc_id=PV_4.015ab_4.017cd'>PV_4.015ab_4.017cd</a>)</small></h3>	<p class='l'>arthād arthagateḥ śaktiḥ pakṣahetvabhidhānayoḥ /</p>
<h3 id='4.015cd'>4.015cd <small></small></h3>	<p class='l'>nārthe tena tayor nāsti svataḥ sādhanasaṃsthitiḥ //</p>
<h3 id='4.016ab'>4.016ab <small></small></h3>	<p class='l'>tat pakṣavacanaṃ vaktur abhiprāyanivedane /</p>
<h3 id='4.016cd'>4.016cd <small></small></h3>	<p class='l'>pramāṇaṃ saṃśayotpatteḥ tataḥ sākṣān na sādhanam //</p>
<h3 id='4.017ab'>4.017ab <small></small></h3>	<p class='l'>sādhyasyaivābhidhānena pāraṃparyeṇa nāpy alam /</p>
<h3 id='4.017cd'>4.017cd <small></small></h3>	<p class='l'>śaktasya sūcakaṃ hetuvaco 'śaktam api svayam //</p>
<h3 id='4.018ab'>4.018ab <small>(<a href='docExplore?doc_id=PV_4.018ab_4.022cd'>PV_4.018ab_4.022cd</a>)</small></h3>	<p class='l'>hetvarthaviṣayatvena tadaśaktoktir īritā /</p>
<h3 id='4.018cd'>4.018cd <small></small></h3>	<p class='l'>śaktis tasyāpi ced dhetuvacanasya pravartanāt //</p>
<h3 id='4.019ab'>4.019ab <small></small></h3>	<p class='l'>tatsaṃśayena jijñāsor bhavet prakaraṇāśrayaḥ /</p>
<h3 id='4.019cd'>4.019cd <small></small></h3>	<p class='l'>vipakṣopagame 'py etat tulyam ity anavasthitiḥ //</p>
<h3 id='4.020ab'>4.020ab <small></small></h3>	<p class='l'>antaraṅgaṃ tu sāmarthyaṃ triṣu rūpeṣu saṃsthitam /</p>
<h3 id='4.020cd'>4.020cd <small></small></h3>	<p class='l'>tatra smṛtisamādhānaṃ tadvacasyeva saṃsthitam //</p>
<h3 id='4.021ab'>4.021ab <small></small></h3>	<p class='l'>akhyāpite hi viṣaye hetuvṛtter asaṃbhavāt /</p>
<h3 id='4.021cd'>4.021cd <small></small></h3>	<p class='l'>viṣayakhyāpanād eva siddhau cet tasya śaktatā //</p>
<h3 id='4.022ab'>4.022ab <small></small></h3>	<p class='l'>vyāptipūrve vināpy asmāt kṛtakaḥ śabda īdṛśaḥ /</p>
<h3 id='4.022cd'>4.022cd <small></small></h3>	<p class='l'>sarve 'nityā iti prokte 'py arthāt tan nāśadhīr bhavet //</p>

<h2 id='IV.2.b pratijñā na sādhanāvayavaḥ 23–27'>IV.2.b pratijñā na sādhanāvayavaḥ 23–27</h2>

<h3 id='4.023ab'>4.023ab <small>(<a href='docExplore?doc_id=PV_4.023ab_4.027cd'>PV_4.023ab_4.027cd</a>)</small></h3>	<p class='l'>anuktāv api pakṣasya siddher apratibandhataḥ /</p>
<h3 id='4.023cd'>4.023cd <small></small></h3>	<p class='l'>triṣv anyatam arūpasyaivānuktir nyūnatoditā //</p>
<h3 id='4.024ab'>4.024ab <small></small></h3>	<p class='l'>sādhyoktiṃ vā pratijñāṃ sa vadan doṣair na yujyate /</p>
<h3 id='4.024cd'>4.024cd <small></small></h3>	<p class='l'>sādhanādhikṛter eva hetvābhāsāprasaṅgataḥ //</p>
<h3 id='4.025ab'>4.025ab <small></small></h3>	<p class='l'>aviśeṣoktir apy ekajātīye saṃśayāvahā /</p>
<h3 id='4.025cd'>4.025cd <small></small></h3>	<p class='l'>anyathā sarvasādhyokteḥ pratijñātvaṃ prasajyate //</p>
<h3 id='4.026ab'>4.026ab <small></small></h3>	<p class='l'>siddhokteḥ sādhanatvāc cet parasyāpi na duṣyate /</p>
<h3 id='4.026cd'>4.026cd <small></small></h3>	<p class='l'>idānīṃ sādhyanirdeśaḥ sādhanāvayavaḥ katham //</p>
<h3 id='4.027ab'>4.027ab <small></small></h3>	<p class='l'>sābhāsoktyādyupakṣepaparihāraviḍambanā /</p>
<h3 id='4.027cd'>4.027cd <small></small></h3>	<p class='l'>asaṃbaddhā tathā hy eṣa na nyāya iti sūcitam //</p>

<h2 id='IV.2.c pakṣalakṣaṇakaraṇe prayojanam 28–30'>IV.2.c pakṣalakṣaṇakaraṇe prayojanam 28–30</h2>

<h3 id='4.028ab'>4.028ab <small>(<a href='docExplore?doc_id=PV_4.028ab_4.030cd'>PV_4.028ab_4.030cd</a>)</small></h3>	<p class='l'>gamyārthatve 'pi sādhyokter asaṃmohāya lakṣaṇam /</p>
<h3 id='4.028cd'>4.028cd <small></small></h3>	<p class='l'>tac caturlakṣaṇaṃ rūpanipāteṣu svayaṃ padaiḥ //</p>
<h3 id='4.029ab'>4.029ab <small></small></h3>	<p class='l'>asiddhāsādhanārthoktavādyabhyupagamagrahaḥ /</p>
<h3 id='4.029cd'>4.029cd <small></small></h3>	<p class='l'>anukto 'pīcchayā vyāptaḥ sādhya ātmārthavan mataḥ //</p>
<h3 id='4.030ab'>4.030ab <small></small></h3>	<p class='l'>sarvānyeṣṭanivṛttāv apy āśaṅkāsthānavāraṇam /</p>
<h3 id='4.030cd'>4.030cd <small></small></h3>	<p class='l'>vṛttau svayaṃ śruteḥ prāha kṛtā caiṣā tadarthikā //</p>

<h2 id='IV.2.d atmārthatvavivāde doṣaḥ 31–41'>IV.2.d atmārthatvavivāde doṣaḥ 31–41</h2>

<h3 id='4.031ab'>4.031ab <small>(<a href='docExplore?doc_id=PV_4.031ab_4.033cd'>PV_4.031ab_4.033cd</a>)</small></h3>	<p class='l'>viśeṣas tadvyapekṣātaḥ kathito dharmadharmiṇoḥ /</p>
<h3 id='4.031cd'>4.031cd <small></small></h3>	<p class='l'>anuktāv api vāñchāyā bhavet prakaraṇād gatiḥ //</p>
<h3 id='4.032ab'>4.032ab <small></small></h3>	<p class='l'>ananvayo 'pi dṛṣṭānte doṣas tasya yathoditaḥ /</p>
<h3 id='4.032cd'>4.032cd <small></small></h3>	<p class='l'>ātmā paraś cet so 'siddha iti tatreṣṭaghātakṛt //</p>
<h3 id='4.033ab'>4.033ab <small></small></h3>	<p class='l'>sādhanaṃ yad vivāde na nyastaṃ tac cen na sādhyate /</p>
<h3 id='4.033cd'>4.033cd <small></small></h3>	<p class='l'>kiṃ sādhyam anyathāniṣṭaṃ bhaved vaiphalyam eva vā //</p>
<h3 id='4.034ab'>4.034ab <small>(<a href='docExplore?doc_id=PV_4.034ab_4.037ab'>PV_4.034ab_4.037ab</a>)</small></h3>	<p class='l'>sadvitīyaprayogeṣu niranvayaviruddhate /</p>
<h3 id='4.034cd'>4.034cd <small></small></h3>	<p class='l'>etena kathite sādhyaṃ sāmānyenātha saṃmatam //</p>
<h3 id='4.035ab'>4.035ab <small></small></h3>	<p class='l'>tad evārthāntarābhāvād dehānāptau na sidhyate /</p>
<h3 id='4.035cd'>4.035cd <small></small></h3>	<p class='l'>vācyaṃ śūnyaṃ pralapatāṃ tad etaj jāḍyacintitam //</p>
<h3 id='4.036ab'>4.036ab <small></small></h3>	<p class='l'>tulyaṃ nāśe 'pi cec chabdaghaṭabhedena kalpane /</p>
<h3 id='4.036cd'>4.036cd <small></small></h3>	<p class='l'>na siddhena vināśena tadvataḥ sādhanād dhvaneḥ //</p>
<h3 id='4.037ab'>4.037ab <small></small></h3>	<p class='l'>tathārthāntarabhāve syāt tadvān kumbho 'py anityatā /</p>
<h3 id='4.037cd'>4.037cd <small>(<a href='docExplore?doc_id=PV_4.037cd_4.041cd'>PV_4.037cd_4.041cd</a>)</small></h3>	<p class='l'>viśiṣṭā dhvaninānveti no cen nāyogavāraṇāt //</p>
<h3 id='4.038ab'>4.038ab <small></small></h3>	<p class='l'>dvividho hi vyavacchedo viyogāparayogayoḥ /</p>
<h3 id='4.038cd'>4.038cd <small></small></h3>	<p class='l'>vyavacchedād ayoge tu nānyenānanvayāgamaḥ //</p>
<h3 id='4.039ab'>4.039ab <small></small></h3>	<p class='l'>sāmānyam eva tat sādhyaṃ na ca siddhaprasādhanam /</p>
<h3 id='4.039cd'>4.039cd <small></small></h3>	<p class='l'>viśiṣṭaṃ dharmiṇā tac ca na niranvayadoṣavat //</p>
<h3 id='4.040ab'>4.040ab <small></small></h3>	<p class='l'>etena dharmidharmābhyāṃ viśiṣṭau dharmadharmiṇau /</p>
<h3 id='4.040cd'>4.040cd <small></small></h3>	<p class='l'>pratyākhyātau nirākurvan dharmiṇy evam asādhanāt //</p>
<h3 id='4.041ab'>4.041ab <small></small></h3>	<p class='l'>samudāyāpavādo hi na dharmiṇi virudhyate /</p>
<h3 id='4.041cd'>4.041cd <small></small></h3>	<p class='l'>sādhyaṃ yatas tathā neṣṭaṃ sādhyo dharmo 'tra kevalaḥ //</p>

<h2 id='IV.2.e svayaṃśabdagrahaṇaphalam 42–47'>IV.2.e svayaṃśabdagrahaṇaphalam 42–47</h2>

<h3 id='4.042ab'>4.042ab <small>(<a href='docExplore?doc_id=PV_4.042ab_4.044cd'>PV_4.042ab_4.044cd</a>)</small></h3>	<p class='l'>ekasya dharmiṇaḥ śāstre nānādharmasthitāv api /</p>
<h3 id='4.042cd'>4.042cd <small></small></h3>	<p class='l'>sādhyaḥ syād ātmanaiveṣṭa ity upāttā svayaṃ śrutiḥ //</p>
<h3 id='4.043ab'>4.043ab <small></small></h3>	<p class='l'>śāstrābhyupagamād eva sarvādānāt prabādhane /</p>
<h3 id='4.043cd'>4.043cd <small></small></h3>	<p class='l'>tatraikasyāpi doṣaḥ syād yadi hetupratijñayoḥ //</p>
<h3 id='4.044ab'>4.044ab <small></small></h3>	<p class='l'>śabdanāśe prasādhye syād gandhe bhūguṇatākṣateḥ /</p>
<h3 id='4.044cd'>4.044cd <small></small></h3>	<p class='l'>hetur viruddho 'prakṛter no ced anyatra sā samā //</p>
<h3 id='4.045ab'>4.045ab <small>(<a href='docExplore?doc_id=PV_4.045ab_4.047cd'>PV_4.045ab_4.047cd</a>)</small></h3>	<p class='l'>athātra dharmī prakṛtas tatra śāstrārthabādhanam /</p>
<h3 id='4.045cd'>4.045cd <small></small></h3>	<p class='l'>atha vādīṣṭatāṃ brūyād dharmidharmādisādhanaiḥ //</p>
<h3 id='4.046ab'>4.046ab <small></small></h3>	<p class='l'>kaiścit prakaraṇair icchā bhavet sā gamyate ca taiḥ /</p>
<h3 id='4.046cd'>4.046cd <small></small></h3>	<p class='l'>balāt taveccheyam iti vyaktam īśvaraceṣṭitam //</p>
<h3 id='4.047ab'>4.047ab <small></small></h3>	<p class='l'>vadan na kāryaliṅgāṃ tāṃ vyabhicāreṇa bādhyate /</p>
<h3 id='4.047cd'>4.047cd <small></small></h3>	<p class='l'>anāntarīyake cārthe bādhite 'nyasya kā kṣatiḥ //</p>

<p>&lt;IV.3. śabdāprāmānyacintā 48–132&gt;</p>

<h2 id='IV.3.a śāstravirodho 'kiñcitkaraḥ 48–71'>IV.3.a śāstravirodho 'kiñcitkaraḥ 48–71</h2>

<h3 id='4.048ab'>4.048ab <small>(<a href='docExplore?doc_id=PV_4.048ab_4.050cd'>PV_4.048ab_4.050cd</a>)</small></h3>	<p class='l'>uktaṃ ca nāgamāpekṣam anumānaṃ svagocare /</p>
<h3 id='4.048cd'>4.048cd <small></small></h3>	<p class='l'>siddhaṃ tena susiddhaṃ tan na tadā śāstram īkṣyate //</p>
<h3 id='4.049ab'>4.049ab <small></small></h3>	<p class='l'>vādatyāgas tadā syāc cen na tadānabhyupāyataḥ /</p>
<h3 id='4.049cd'>4.049cd <small></small></h3>	<p class='l'>upāyo hy abhyupāye 'yam anaṅgaṃ sa tadāpi san //</p>
<h3 id='4.050ab'>4.050ab <small></small></h3>	<p class='l'>tathā viśuddhe viṣayadvaye śāstraparigraham /</p>
<h3 id='4.050cd'>4.050cd <small></small></h3>	<p class='l'>cikīrṣoḥ sa hi kālaḥ syāt tadā śāstreṇa bādhanam //</p>
<h3 id='4.051ab'>4.051ab <small>(<a href='docExplore?doc_id=PV_4.051ab_4.053cd'>PV_4.051ab_4.053cd</a>)</small></h3>	<p class='l'>tadvirodhena cintāyās tat siddhārtheṣv ayogataḥ /</p>
<h3 id='4.051cd'>4.051cd <small></small></h3>	<p class='l'>tṛtīyasthānasaṃkrāntau nyāyaḥ śāstraparigrahaḥ //</p>
<h3 id='4.052ab'>4.052ab <small></small></h3>	<p class='l'>tatrāpi sādhyadharmasya saṃbaddhasyaiva bādhanam /</p>
<h3 id='4.052cd'>4.052cd <small></small></h3>	<p class='l'>parihāryaṃ na cānyeṣām anavasthāprasaṅgataḥ //</p>
<h3 id='4.053ab'>4.053ab <small></small></h3>	<p class='l'>keneyaṃ sarvacintāsu śāstraṃ grāhyam iti sthitiḥ /</p>
<h3 id='4.053cd'>4.053cd <small></small></h3>	<p class='l'>kṛtedānīm asiddhāntair grāhyo dhūmena nānalaḥ //</p>
<h3 id='4.054ab'>4.054ab <small>(<a href='docExplore?doc_id=PV_4.054ab_4.056cd'>PV_4.054ab_4.056cd</a>)</small></h3>	<p class='l'>riktasya jantor jātasya guṇadoṣam apaśyataḥ /</p>
<h3 id='4.054cd'>4.054cd <small></small></h3>	<p class='l'>vilabdhā bata kenāmī siddhāntaviṣam agrahāḥ //</p>
<h3 id='4.055ab'>4.055ab <small></small></h3>	<p class='l'>yadi sādhana ekatra sarvaṃ śāstraṃ nidarśane /</p>
<h3 id='4.055cd'>4.055cd <small></small></h3>	<p class='l'>darśayet sādhanaṃ syād ity eṣā lokottarā sthitiḥ //</p>
<h3 id='4.056ab'>4.056ab <small></small></h3>	<p class='l'>asaṃbaddhasya dharmasya kim asiddhau na sidhyati /</p>
<h3 id='4.056cd'>4.056cd <small></small></h3>	<p class='l'>hetus tatsādhanāyoktaḥ kiṃ duṣṭas tatra sidhyati //</p>
<h3 id='4.057ab'>4.057ab <small>(<a href='docExplore?doc_id=PV_4.057ab_4.059cd'>PV_4.057ab_4.059cd</a>)</small></h3>	<p class='l'>dharmānanupanīyaiva dṛṣṭānte dharmiṇo 'khilān /</p>
<h3 id='4.057cd'>4.057cd <small></small></h3>	<p class='l'>vāgdhūmāder jano 'nveti caitanyadahanādikam //</p>
<h3 id='4.058ab'>4.058ab <small></small></h3>	<p class='l'>svabhāvaṃ kāraṇaṃ vārtho 'vyabhicāreṇa sādhayan /</p>
<h3 id='4.058cd'>4.058cd <small></small></h3>	<p class='l'>kasyacid vādabādhāyāṃ svabhāvān na nivartate //</p>
<h3 id='4.059ab'>4.059ab <small></small></h3>	<p class='l'>prapadyamānaś cānyas taṃ nāntarīyakam īpsitaiḥ /</p>
<h3 id='4.059cd'>4.059cd <small></small></h3>	<p class='l'>sādhyārthair hetunā tena katham apratipāditaḥ //</p>
<h3 id='4.060ab'>4.060ab <small>(<a href='docExplore?doc_id=PV_4.060ab_4.062cd'>PV_4.060ab_4.062cd</a>)</small></h3>	<p class='l'>ukto 'nukto 'pi ced dhetur virodho vādino 'tra kim /</p>
<h3 id='4.060cd'>4.060cd <small></small></h3>	<p class='l'>na hi tasyoktidoṣeṇa sa jātaḥ śāstrabādhanaḥ //</p>
<h3 id='4.061ab'>4.061ab <small></small></h3>	<p class='l'>bādhakasyābhidhānāc ced doṣo yadi vaden na saḥ /</p>
<h3 id='4.061cd'>4.061cd <small></small></h3>	<p class='l'>kiṃ na bādheta so 'kurvan na yuktaṃ kena duṣyati //</p>
<h3 id='4.062ab'>4.062ab <small></small></h3>	<p class='l'>anyeṣu hetvābhāseṣu sveṣṭasyaivāprasādhanāt /</p>
<h3 id='4.062cd'>4.062cd <small></small></h3>	<p class='l'>duṣyed vyarthābhidhānena nātra tasya prasādhanāt //</p>
<h3 id='4.063ab'>4.063ab <small>(<a href='docExplore?doc_id=PV_4.063ab_4.065cd'>PV_4.063ab_4.065cd</a>)</small></h3>	<p class='l'>yadi kiṃcit kvacic chāstre na yuktaṃ pratiṣidhyate /</p>
<h3 id='4.063cd'>4.063cd <small></small></h3>	<p class='l'>bruvāṇo yuktam apy anyad iti rājakulasthitiḥ //</p>
<h3 id='4.064ab'>4.064ab <small></small></h3>	<p class='l'>sarvān arthān samīkṛtya vaktuṃ śakyaṃ na sādhanam /</p>
<h3 id='4.064cd'>4.064cd <small></small></h3>	<p class='l'>sarvatra tenotsanne 'yaṃ sādhyasādhanasaṃsthitiḥ //</p>
<h3 id='4.065ab'>4.065ab <small></small></h3>	<p class='l'>viruddhayor ekadharmiṇy ayogād astu bādhanam /</p>
<h3 id='4.065cd'>4.065cd <small></small></h3>	<p class='l'>viruddhaikāntikenātra tadvad asti virodhitā //</p>
<h3 id='4.066ab'>4.066ab <small>(<a href='docExplore?doc_id=PV_4.066ab_4.068cd'>PV_4.066ab_4.068cd</a>)</small></h3>	<p class='l'>abādhyabādhakatve 'pi tayoḥ śāstrārthaviplavāt /</p>
<h3 id='4.066cd'>4.066cd <small></small></h3>	<p class='l'>asaṃbandhe 'pi bādhā cet syāt sarvaṃ sarvabādhakam //</p>
<h3 id='4.067ab'>4.067ab <small></small></h3>	<p class='l'>saṃbandhas tena tatraiva bādhanād asti ced asat /</p>
<h3 id='4.067cd'>4.067cd <small></small></h3>	<p class='l'>hetoḥ sarvasya cintyatvāt svasādhye guṇadoṣayoḥ //</p>
<h3 id='4.068ab'>4.068ab <small></small></h3>	<p class='l'>nāntarīyakatāsādhye saṃbandhaḥ seha nekṣyate /</p>
<h3 id='4.068cd'>4.068cd <small></small></h3>	<p class='l'>kevalaṃ śāstrapīḍeha doṣaḥ sānyakṛte samā //</p>
<h3 id='4.069ab'>4.069ab <small>(<a href='docExplore?doc_id=PV_4.069ab_4.071cd'>PV_4.069ab_4.071cd</a>)</small></h3>	<p class='l'>śāstrābhyupagamāt sādhyaḥ śāstradṛṣṭo khilo yadi /</p>
<h3 id='4.069cd'>4.069cd <small></small></h3>	<p class='l'>pratijñāsiddhadṛṣṭāntahetuvādaḥ prasajyate //</p>
<h3 id='4.070ab'>4.070ab <small></small></h3>	<p class='l'>uktayoḥ sādhanatvena no ced īpsitavādataḥ /</p>
<h3 id='4.070cd'>4.070cd <small></small></h3>	<p class='l'>nyāyaprāptaṃ na sādhyatvaṃ vacanād vinivartate //</p>
<h3 id='4.071ab'>4.071ab <small></small></h3>	<p class='l'>anīpsitam asādhyaṃ ced vādinānyo 'py anīpsitaḥ /</p>
<h3 id='4.071cd'>4.071cd <small></small></h3>	<p class='l'>dharmo 'sādhyas tadāsādhyaṃ bādhamānaṃ virodhi kim //</p>

<h2 id='IV.3.b anyathā svayaṃśabdo 'narthakaḥ 72–90'>IV.3.b anyathā svayaṃśabdo 'narthakaḥ 72–90</h2>

<h3 id='4.072ab'>4.072ab <small>(<a href='docExplore?doc_id=PV_4.072ab_4.074cd'>PV_4.072ab_4.074cd</a>)</small></h3>	<p class='l'>pakṣalakṣaṇabāhyārthaḥ svayaṃ śabdo 'py anarthakaḥ /</p>
<h3 id='4.072cd'>4.072cd <small></small></h3>	<p class='l'>śāstreṣv icchāpravṛttyartho yadi śaṅkā kuto 'nviyam //</p>
<h3 id='4.073ab'>4.073ab <small></small></h3>	<p class='l'>so 'niṣiddhaḥ pramāṇena gṛhṇan kena nivāryate /</p>
<h3 id='4.073cd'>4.073cd <small></small></h3>	<p class='l'>niṣiddhaś cet pramāṇena vācā kena pravartyate //</p>
<h3 id='4.074ab'>4.074ab <small></small></h3>	<p class='l'>pūrvam apy eṣa siddhāntaṃ svecchayaiva gṛhītavān /</p>
<h3 id='4.074cd'>4.074cd <small></small></h3>	<p class='l'>kathaṃcid anyaṃ sa punar grahītuṃ labhate na kim //</p>
<h3 id='4.075ab'>4.075ab <small>(<a href='docExplore?doc_id=PV_4.075ab_4.077cd'>PV_4.075ab_4.077cd</a>)</small></h3>	<p class='l'>dṛṣṭer vipratipattīnām atrākārṣīt svayaṃ śrutim /</p>
<h3 id='4.075cd'>4.075cd <small></small></h3>	<p class='l'>iṣṭākṣatim asādhyatvam anavasthāṃ ca darśayan //</p>
<h3 id='4.076ab'>4.076ab <small></small></h3>	<p class='l'>samayāhitabhedasya parihāreṇa dharmiṇaḥ /</p>
<h3 id='4.076cd'>4.076cd <small></small></h3>	<p class='l'>prasiddhasya gṛhītyarthaṃ jagādānyaḥ svayaṃ śrutim //</p>
<h3 id='4.077ab'>4.077ab <small></small></h3>	<p class='l'>vicāraprastuter eva prasiddhaḥ siddha āśrayaḥ /</p>
<h3 id='4.077cd'>4.077cd <small></small></h3>	<p class='l'>svecchākalpitabhedeṣu padārtheṣv avivādataḥ //</p>
<h3 id='4.078ab'>4.078ab <small>(<a href='docExplore?doc_id=PV_4.078ab_4.081ab'>PV_4.078ab_4.081ab</a>)</small></h3>	<p class='l'>asādhyatām atha prāha siddhādeśena dharmiṇaḥ /</p>
<h3 id='4.078cd'>4.078cd <small></small></h3>	<p class='l'>svarūpeṇaiva nirdeśya ity anenaiva tad gatam //</p>
<h3 id='4.079ab'>4.079ab <small></small></h3>	<p class='l'>siddhasādhanarūpeṇa nirdeśasya hi saṃbhave /</p>
<h3 id='4.079cd'>4.079cd <small></small></h3>	<p class='l'>sādhyatvenaiva nirdeśya itīdaṃ phalavad bhavet //</p>
<h3 id='4.080ab'>4.080ab <small></small></h3>	<p class='l'>anumānasya sāmānyaviṣayatvaṃ ca varṇitam /</p>
<h3 id='4.080cd'>4.080cd <small></small></h3>	<p class='l'>ihaivaṃ na hy anukte 'pi kiṃcit pakṣe virudhyate //</p>
<h3 id='4.081ab'>4.081ab <small></small></h3>	<p class='l'>kuryāc ced dharmiṇaṃ sādhyaṃ tataḥ kiṃ tan na śakyate /</p>
<h3 id='4.081cd'>4.081cd <small>(<a href='docExplore?doc_id=PV_4.081cd_4.084ab'>PV_4.081cd_4.084ab</a>)</small></h3>	<p class='l'>kasmād dhetvanvayābhāvān na ca doṣas tayor ayam //</p>
<h3 id='4.082ab'>4.082ab <small></small></h3>	<p class='l'>uttarāvayavāpekṣo na doṣaḥ pakṣa iṣyate /</p>
<h3 id='4.082cd'>4.082cd <small></small></h3>	<p class='l'>tathā hetvādidoṣo 'pi pakṣadoṣaḥ prasajyate //</p>
<h3 id='4.083ab'>4.083ab <small></small></h3>	<p class='l'>sarvaiḥ pakṣasya bādhātas tasmāt tanmātraliṅginaḥ /</p>
<h3 id='4.083cd'>4.083cd <small></small></h3>	<p class='l'>pakṣadoṣā matā nānye pratyakṣādivirodhavat //</p>
<h3 id='4.084ab'>4.084ab <small></small></h3>	<p class='l'>hetvādilakṣaṇair bādhyaṃ muktvā pakṣasya lakṣaṇam /</p>
<h3 id='4.084cd'>4.084cd <small>(<a href='docExplore?doc_id=PV_4.084cd_4.090cd'>PV_4.084cd_4.090cd</a>)</small></h3>	<p class='l'>ucyate parihārārtham avyāptivyatirekayoḥ //</p>
<h3 id='4.085ab'>4.085ab <small></small></h3>	<p class='l'>svayaṃ nipātarūpākhyā vyatirekasya bādhikāḥ /</p>
<h3 id='4.085cd'>4.085cd <small></small></h3>	<p class='l'>sahānirākṛteneṣṭaśrutir avyāptibādhanī //</p>
<h3 id='4.086ab'>4.086ab <small></small></h3>	<p class='l'>sādhyābhyupagamaḥ pakṣalakṣaṇaṃ teṣv apakṣatā /</p>
<h3 id='4.086cd'>4.086cd <small></small></h3>	<p class='l'>nirākṛte bādhanataḥ śeṣe 'lakṣaṇavṛttitaḥ //</p>
<h3 id='4.087ab'>4.087ab <small></small></h3>	<p class='l'>svayam iṣṭābhidhānena gatārthe 'py avadhāraṇe /</p>
<h3 id='4.087cd'>4.087cd <small></small></h3>	<p class='l'>kṛtyāntenābhisaṃbandhād uktaṃ kālāntaracchide //</p>
<h3 id='4.088ab'>4.088ab <small></small></h3>	<p class='l'>ihānaṅgamiṣer niṣṭā tenepsitapade punaḥ /</p>
<h3 id='4.088cd'>4.088cd <small></small></h3>	<p class='l'>aṅgam eva tathāsiddhahetvādi pratiṣidhyate //</p>
<h3 id='4.089ab'>4.089ab <small></small></h3>	<p class='l'>avācakatvāc cāyuktaṃ teneṣṭaṃ svayam ātmanā /</p>
<h3 id='4.089cd'>4.089cd <small></small></h3>	<p class='l'>anapekṣyākhilaṃ śāstraṃ tad abhīṣṭasya sādhyatā //</p>
<h3 id='4.090ab'>4.090ab <small></small></h3>	<p class='l'>tenānabhīṣṭasaṃsṛṣṭasyeṣṭasyāpi hi bādhane /</p>
<h3 id='4.090cd'>4.090cd <small></small></h3>	<p class='l'>yathā sādhyam abādhātaḥ pakṣahetū na duṣyataḥ //</p>

<h2 id='IV.3.c sahānirākṛtagrahaṇaphalam 91'>IV.3.c sahānirākṛtagrahaṇaphalam 91</h2>

<h3 id='4.091ab'>4.091ab <small>(<a href='docExplore?doc_id=PV_4.091ab_4.091cd'>PV_4.091ab_4.091cd</a>)</small></h3>	<p class='l'>aniṣiddhaḥ pramāṇābhyāṃ sa copagama iṣyate /</p>
<h3 id='4.091cd'>4.091cd <small></small></h3>	<p class='l'>saṃdigdhe hetuvacanād vyasto hetor anāśrayaḥ //</p>

<h2 id='IV.3.d bādhā caturvidhā 92'>IV.3.d bādhā caturvidhā 92</h2>

<h3 id='4.092ab'>4.092ab <small>(<a href='docExplore?doc_id=PV_4.092ab_4.092cd'>PV_4.092ab_4.092cd</a>)</small></h3>	<p class='l'>anumānasya bhedena sā bādhoktā caturvidhā /</p>
<h3 id='4.092cd'>4.092cd <small></small></h3>	<p class='l'>tatrābhyupāyaḥ kāryāṅgaṃ svabhāvāṅgaṃ jagat sthitiḥ //</p>

<h2 id='IV.3.e āgamasvavacanayos tulyabalatā 93–107'>IV.3.e āgamasvavacanayos tulyabalatā 93–107</h2>

<h3 id='4.093ab'>4.093ab <small>(<a href='docExplore?doc_id=PV_4.093ab_4.095cd'>PV_4.093ab_4.095cd</a>)</small></h3>	<p class='l'>ātmāparodhābhimato bhūtaniścayayuktavāk /</p>
<h3 id='4.093cd'>4.093cd <small></small></h3>	<p class='l'>āptaḥ svavacanaṃ śāstraṃ caivam uktaṃ samatvataḥ //</p>
<h3 id='4.094ab'>4.094ab <small></small></h3>	<p class='l'>yathātmano 'pramāṇatve vacanaṃ na pravartate /</p>
<h3 id='4.094cd'>4.094cd <small></small></h3>	<p class='l'>śāstradṛṣṭe tathā nārthe vicāras tad anāśraye //</p>
<h3 id='4.095ab'>4.095ab <small></small></h3>	<p class='l'>tat prastāvāśrayatve hi śāstraṃ bādhakam ity amum /</p>
<h3 id='4.095cd'>4.095cd <small></small></h3>	<p class='l'>vaktum arthaṃ svavācāsya sahoktiḥ sāmyadṛṣṭaye //</p>
<h3 id='4.096ab'>4.096ab <small>(<a href='docExplore?doc_id=PV_4.096ab_4.099ab'>PV_4.096ab_4.099ab</a>)</small></h3>	<p class='l'>udāharaṇam apy atra sadṛśaṃ tena varṇitam /</p>
<h3 id='4.096cd'>4.096cd <small></small></h3>	<p class='l'>pramāṇānām abhāve hi śāstravācor ayogataḥ //</p>
<h3 id='4.097ab'>4.097ab <small></small></h3>	<p class='l'>svavāgvirodhe vispaṣṭam udāharaṇam āgame /</p>
<h3 id='4.097cd'>4.097cd <small></small></h3>	<p class='l'>diṅmātradarśanaṃ tatra pretyadharmo sukhapradaḥ //</p>
<h3 id='4.098ab'>4.098ab <small></small></h3>	<p class='l'>śāstriṇo 'py atadālambe viruddhoktau tu vastuni /</p>
<h3 id='4.098cd'>4.098cd <small></small></h3>	<p class='l'>na bādhā pratibandhaḥ syāt tulyakakṣyatayā dvayoḥ //</p>
<h3 id='4.099ab'>4.099ab <small></small></h3>	<p class='l'>yathā svavāci tac cāsyā tadā svavacanātmakam /</p>
<h3 id='4.099cd'>4.099cd <small>(<a href='docExplore?doc_id=PV_4.099cd_4.102cd'>PV_4.099cd_4.102cd</a>)</small></h3>	<p class='l'>tayoḥ pramāṇaṃ yasyāsti tat syād anyasya bādhakam //</p>
<h3 id='4.100ab'>4.100ab <small></small></h3>	<p class='l'>pratijñām anumānaṃ vā pratijñāpetayuktikā /</p>
<h3 id='4.100cd'>4.100cd <small></small></h3>	<p class='l'>tulyakakṣyā yathārthaṃ vā bādheta katham anyathā //</p>
<h3 id='4.101ab'>4.101ab <small></small></h3>	<p class='l'>prāmāṇyam āgamānāṃ ca prāg eva vinivāritam /</p>
<h3 id='4.101cd'>4.101cd <small></small></h3>	<p class='l'>abhyupāyavicāreṣu tasmād doṣo 'yam iṣyate //</p>
<h3 id='4.102ab'>4.102ab <small></small></h3>	<p class='l'>tasmād viṣayabhedasya darśanāya pṛthak kṛtaḥ /</p>
<h3 id='4.102cd'>4.102cd <small></small></h3>	<p class='l'>anumānābahirbhūto 'py abhyupāyaḥ prabādhanāt //</p>
<h3 id='4.103ab'>4.103ab <small>(<a href='docExplore?doc_id=PV_4.103ab_4.107cd'>PV_4.103ab_4.107cd</a>)</small></h3>	<p class='l'>anyathātiprasaṅgaḥ syād vyarthatā vā pṛthak kṛteḥ /</p>
<h3 id='4.103cd'>4.103cd <small></small></h3>	<p class='l'>bhedo vāṅmātravacane pratibandhaḥ svavācy api //</p>
<h3 id='4.104ab'>4.104ab <small></small></h3>	<p class='l'>tenābhyupagamāc chāstraṃ pramāṇaṃ sarvavastuṣu /</p>
<h3 id='4.104cd'>4.104cd <small></small></h3>	<p class='l'>bādhakaṃ yadi necchet sa bādhakaṃ kiṃ punar bhavet //</p>
<h3 id='4.105ab'>4.105ab <small></small></h3>	<p class='l'>svavāgvirodho 'bhedaḥ syāt svavākśāstravirodhayoḥ /</p>
<h3 id='4.105cd'>4.105cd <small></small></h3>	<p class='l'>puruṣecchā kṛtā cāsya paripūrṇā pramāṇatā //</p>
<h3 id='4.106ab'>4.106ab <small></small></h3>	<p class='l'>tasmāt prasiddheṣv artheṣu śāstratyāge 'pi na kṣatiḥ /</p>
<h3 id='4.106cd'>4.106cd <small></small></h3>	<p class='l'>parokṣeṣv āgamāniṣṭau na cintaiva pravartate //</p>
<h3 id='4.107ab'>4.107ab <small></small></h3>	<p class='l'>virodhodbhāvanaprāyā parīkṣāpy atra tadyathā /</p>
<h3 id='4.107cd'>4.107cd <small></small></h3>	<p class='l'>adharmamūlaṃ rāgādi snānaṃ cādharmaśodhanam //</p>

<h2 id='IV.3.f pratītibādhā 108–125'>IV.3.f pratītibādhā 108–125</h2>

<h3 id='4.108ab'>4.108ab <small>(<a href='docExplore?doc_id=PV_4.108ab_4.110cd'>PV_4.108ab_4.110cd</a>)</small></h3>	<p class='l'>śāstraṃ yat siddhayā yuktyā svavācā ca na bādhyate /</p>
<h3 id='4.108cd'>4.108cd <small></small></h3>	<p class='l'>dṛṣṭe 'dṛṣṭe 'pi tad grāhyam iti cintā pravartate //</p>
<h3 id='4.109ab'>4.109ab <small></small></h3>	<p class='l'>artheṣv apratiṣiddhatvāt puruṣecchānurodhinaḥ /</p>
<h3 id='4.109cd'>4.109cd <small></small></h3>	<p class='l'>iṣṭaśabdābhidheyatvasyāpto 'trākṣatavāg janaḥ //</p>
<h3 id='4.110ab'>4.110ab <small></small></h3>	<p class='l'>uktaḥ prasiddhaśabdena dharmas tad vyavahārajaḥ /</p>
<h3 id='4.110cd'>4.110cd <small></small></h3>	<p class='l'>pratyakṣādim iti mānaśrutyāropeṇa sūcitaḥ //</p>
<h3 id='4.111ab'>4.111ab <small>(<a href='docExplore?doc_id=PV_4.111ab_4.114ab'>PV_4.111ab_4.114ab</a>)</small></h3>	<p class='l'>tadāśrayabhuvām icchāvartitvād aniṣedhinām /</p>
<h3 id='4.111cd'>4.111cd <small></small></h3>	<p class='l'>kṛtānām akṛtānāṃ vā yogyaṃ viśvaṃ svabhāvataḥ //</p>
<h3 id='4.112ab'>4.112ab <small></small></h3>	<p class='l'>arthamātrānurodhinyā bhāvinyā bhūtayāpi vā /</p>
<h3 id='4.112cd'>4.112cd <small></small></h3>	<p class='l'>bādhyate pratirundhānaḥ śabdayogyatayā tayā //</p>
<h3 id='4.113ab'>4.113ab <small></small></h3>	<p class='l'>tadyogyatābalād eva vastuto ghaṭito dhvaniḥ /</p>
<h3 id='4.113cd'>4.113cd <small></small></h3>	<p class='l'>sarvo 'syām apratīte 'pi tasmiṃs tatsiddhatā tataḥ //</p>
<h3 id='4.114ab'>4.114ab <small></small></h3>	<p class='l'>asādhāraṇatā na syāt bādhāhetor ihānyathā /</p>
<h3 id='4.114cd'>4.114cd <small>(<a href='docExplore?doc_id=PV_4.114cd_4.117ab'>PV_4.114cd_4.117ab</a>)</small></h3>	<p class='l'>tan niṣedho 'numānāt syāc chabdārthe 'nakṣavṛttitaḥ //</p>
<h3 id='4.115ab'>4.115ab <small></small></h3>	<p class='l'>asādhāraṇatā tatra hetūnāṃ yatra nānvayi /</p>
<h3 id='4.115cd'>4.115cd <small></small></h3>	<p class='l'>sattvam ity abhyudāhāro hetor evaṃ phalo mataḥ //</p>
<h3 id='4.116ab'>4.116ab <small></small></h3>	<p class='l'>saṃketasaṃśrayāḥ śabdāḥ sa cecchāmātrasaṃśrayaḥ /</p>
<h3 id='4.116cd'>4.116cd <small></small></h3>	<p class='l'>nāsiddhiḥ śabdasiddhānām iti śābdaprasiddhavāk //</p>
<h3 id='4.117ab'>4.117ab <small></small></h3>	<p class='l'>anumānaprasādhyeṣu viruddhāvyabhicāriṇaḥ /</p>
<h3 id='4.117cd'>4.117cd <small>(<a href='docExplore?doc_id=PV_4.117cd_4.120cd'>PV_4.117cd_4.120cd</a>)</small></h3>	<p class='l'>abhāvaṃ darśayaty evaṃ pratīter anumā tv ataḥ //</p>
<h3 id='4.118ab'>4.118ab <small></small></h3>	<p class='l'>athavā bruvato lokasyānumābhāva ucyate /</p>
<h3 id='4.118cd'>4.118cd <small></small></h3>	<p class='l'>kiṃ tena bhinnaviṣayā pratītir anumānataḥ //</p>
<h3 id='4.119ab'>4.119ab <small></small></h3>	<p class='l'>tenānumānād vastūnāṃ sadasattānurodhinaḥ /</p>
<h3 id='4.119cd'>4.119cd <small></small></h3>	<p class='l'>bhinnasyātadvaśād vṛttis tad icchājeti sūcitam //</p>
<h3 id='4.120ab'>4.120ab <small></small></h3>	<p class='l'>candratāṃ śaśino 'nicchan kāṃ pratītiṃ sa vāñchati /</p>
<h3 id='4.120cd'>4.120cd <small></small></h3>	<p class='l'>iti taṃ pratyadṛṣṭāntaṃ tadasādhāraṇaṃ matam //</p>
<h3 id='4.121ab'>4.121ab <small>(<a href='docExplore?doc_id=PV_4.121ab_4.125cd'>PV_4.121ab_4.125cd</a>)</small></h3>	<p class='l'>nodāharaṇam evedam adhikṛtyedam ucyate /</p>
<h3 id='4.121cd'>4.121cd <small></small></h3>	<p class='l'>lakṣaṇatvāt tathāvṛkṣo dhātrīty uktau ca bādhanāt //</p>
<h3 id='4.122ab'>4.122ab <small></small></h3>	<p class='l'>atrāpi loke dṛṣṭatvāt karpūrarajatādiṣu /</p>
<h3 id='4.122cd'>4.122cd <small></small></h3>	<p class='l'>samayād vartamānasya kāsādhāraṇatābhidhā //</p>
<h3 id='4.123ab'>4.123ab <small></small></h3>	<p class='l'>yadi tasya kvacit sidhyet siddhaṃ vastubalena tat /</p>
<h3 id='4.123cd'>4.123cd <small></small></h3>	<p class='l'>pratītisiddhopagame 'śaśiny apy anivāraṇāt //</p>
<h3 id='4.124ab'>4.124ab <small></small></h3>	<p class='l'>tasya vastuni siddhasya śaśiny apy anivāraṇam /</p>
<h3 id='4.124cd'>4.124cd <small></small></h3>	<p class='l'>tadvastvabhāve śaśini vāraṇe 'pi na duṣyati //</p>
<h3 id='4.125ab'>4.125ab <small></small></h3>	<p class='l'>tasmād avastuniyatasaṃketadhvanibhāvinām /</p>
<h3 id='4.125cd'>4.125cd <small></small></h3>	<p class='l'>yogyāḥ padārthā dharmāṇām icchāyā anirodhanāt //</p>

<h2 id='IV.3.g pratyakṣabādhā 126–132'>IV.3.g pratyakṣabādhā 126–132</h2>

<h3 id='4.126ab'>4.126ab <small>(<a href='docExplore?doc_id=PV_4.126ab_4.128cd'>PV_4.126ab_4.128cd</a>)</small></h3>	<p class='l'>tāṃ yogyatāṃ nirundhānaṃ saṃketāpratiṣedhajā /</p>
<h3 id='4.126cd'>4.126cd <small></small></h3>	<p class='l'>pratihanti pratītākhyā yogyatā viṣayānumā //</p>
<h3 id='4.127ab'>4.127ab <small></small></h3>	<p class='l'>śabdānām arthaniyamaḥ saṃketānuvidhāyinām /</p>
<h3 id='4.127cd'>4.127cd <small></small></h3>	<p class='l'>nety anenoktam atraiṣāṃ pratiṣedho virudhyate //</p>
<h3 id='4.128ab'>4.128ab <small></small></h3>	<p class='l'>naimittikyāḥ śruter artham arthaṃ vā pāramārthikam /</p>
<h3 id='4.128cd'>4.128cd <small></small></h3>	<p class='l'>śabdānāṃ pratirundhāno na bādhyas tena varṇitaḥ //</p>
<h3 id='4.129ab'>4.129ab <small>(<a href='docExplore?doc_id=PV_4.129ab_4.132cd'>PV_4.129ab_4.132cd</a>)</small></h3>	<p class='l'>tasmād viṣayabhedasya darśanāya pṛthakkṛtā /</p>
<h3 id='4.129cd'>4.129cd <small></small></h3>	<p class='l'>anumānābahirbhūtā pratītir api pūrvavat //</p>
<h3 id='4.130ab'>4.130ab <small></small></h3>	<p class='l'>siddhayoḥ pṛthagākhyāne darśayaṃś ca prayojanam /</p>
<h3 id='4.130cd'>4.130cd <small></small></h3>	<p class='l'>ete sahetuke prāha nānumādhyakṣabādhane //</p>
<h3 id='4.131ab'>4.131ab <small></small></h3>	<p class='l'>tatrāpy adhyakṣabādhāyāṃ nānārūpatayā dhvanau /</p>
<h3 id='4.131cd'>4.131cd <small></small></h3>	<p class='l'>prasiddhasya śrutau rūpaṃ yad eva pratibhāsate //</p>
<h3 id='4.132ab'>4.132ab <small></small></h3>	<p class='l'>advayaṃ śabalābhāsasyādṛṣṭer buddhijanmanaḥ /</p>
<h3 id='4.132cd'>4.132cd <small></small></h3>	<p class='l'>tadarthārthoktir asyaiva kṣepe 'dhyakṣeṇa bādhanam //</p>

<p>&lt;IV.4. sāmānyacintā 133–148&gt;</p>

<h2 id='IV.4.a sāmānyaṃ vyāvṛttilakṣaṇam 133–135'>IV.4.a sāmānyaṃ vyāvṛttilakṣaṇam 133–135</h2>

<h3 id='4.133ab'>4.133ab <small>(<a href='docExplore?doc_id=PV_4.133ab_4.135cd'>PV_4.133ab_4.135cd</a>)</small></h3>	<p class='l'>tad eva rūpaṃ tatrārthaḥ śeṣaṃ vyāvṛttilakṣaṇam /</p>
<h3 id='4.133cd'>4.133cd <small></small></h3>	<p class='l'>avasturūpaṃ sāmānyam atas tan nākṣagocaraḥ //</p>
<h3 id='4.134ab'>4.134ab <small></small></h3>	<p class='l'>tena sāmānyadharmāṇāṃ apratyakṣatvasiddhitaḥ /</p>
<h3 id='4.134cd'>4.134cd <small></small></h3>	<p class='l'>pratikṣepe 'py abādheti śrāvaṇoktyā prakāśitam //</p>
<h3 id='4.135ab'>4.135ab <small></small></h3>	<p class='l'>sarvathāvācyarūpatvāt siddhyā tasya samāśrayāt /</p>
<h3 id='4.135cd'>4.135cd <small></small></h3>	<p class='l'>bādhanāt tadbalenoktaḥ śrāvaṇenākṣagocaraḥ //</p>

<h2 id='IV.4.b svadharmigrahaṇaprayojanam 136–146'>IV.4.b svadharmigrahaṇaprayojanam 136–146</h2>

<h3 id='4.136ab'>4.136ab <small>(<a href='docExplore?doc_id=PV_4.136ab_4.138cd'>PV_4.136ab_4.138cd</a>)</small></h3>	<p class='l'>sarvatra vādino dharmo yaḥ svasādhyatayepsitaḥ /</p>
<h3 id='4.136cd'>4.136cd <small></small></h3>	<p class='l'>tad dharmavati vādhā syān nānyadharmeṇa dharmiṇi //</p>
<h3 id='4.137ab'>4.137ab <small></small></h3>	<p class='l'>anyathāsyoparodhaḥ ko bādhite 'nyatra dharmiṇi /</p>
<h3 id='4.137cd'>4.137cd <small></small></h3>	<p class='l'>gatārthe lakṣaṇe nāsmin svadharmivacanaṃ punaḥ //</p>
<h3 id='4.138ab'>4.138ab <small></small></h3>	<p class='l'>bādhāyāṃ dharmiṇo 'pi syāt bādhety asya prasiddhaye /</p>
<h3 id='4.138cd'>4.138cd <small></small></h3>	<p class='l'>āśrayasya virodhena tadāśritavirodhanāt //</p>
<h3 id='4.139ab'>4.139ab <small>(<a href='docExplore?doc_id=PV_4.139ab_4.141cd'>PV_4.139ab_4.141cd</a>)</small></h3>	<p class='l'>anyathaivaṃvidho dharmaḥ sādhya ity abhidhānataḥ /</p>
<h3 id='4.139cd'>4.139cd <small></small></h3>	<p class='l'>tad bādhām eva manyeta svadharmivacanaṃ tataḥ //</p>
<h3 id='4.140ab'>4.140ab <small></small></h3>	<p class='l'>nanv etad apy arthasiddhaṃ satyaṃ kecit tu dharmiṇaḥ /</p>
<h3 id='4.140cd'>4.140cd <small></small></h3>	<p class='l'>kevalasyoparodhe 'pi doṣavat tām upāgatāḥ //</p>
<h3 id='4.141ab'>4.141ab <small></small></h3>	<p class='l'>yathā parair anutpādyā pūrvarūpan na khādikam /</p>
<h3 id='4.141cd'>4.141cd <small></small></h3>	<p class='l'>sakṛc chabdādyahetutvād ity ukte prāha dūṣakaḥ //</p>
<h3 id='4.142ab'>4.142ab <small>(<a href='docExplore?doc_id=PV_4.142ab_4.146cd'>PV_4.142ab_4.146cd</a>)</small></h3>	<p class='l'>tadvad vastusvabhāvo 'san dharmī vyomādir ity api /</p>
<h3 id='4.142cd'>4.142cd <small></small></h3>	<p class='l'>naivam iṣṭasya sādhyasya bādhā kvacana vidyate //</p>
<h3 id='4.143ab'>4.143ab <small></small></h3>	<p class='l'>dvayasyāpi hi sādhyatve sādhyadharmoparodhi yat /</p>
<h3 id='4.143cd'>4.143cd <small></small></h3>	<p class='l'>bādhanaṃ dharmiṇas tatra bādhety etena varṇitam //</p>
<h3 id='4.144ab'>4.144ab <small></small></h3>	<p class='l'>tathaiva dharmiṇo 'py atra sādhyatvāt kevalasya na /</p>
<h3 id='4.144cd'>4.144cd <small></small></h3>	<p class='l'>yady evam atra bādhā syān nānyānutpādyaśaktikaḥ //</p>
<h3 id='4.145ab'>4.145ab <small></small></h3>	<p class='l'>sakṛc chabdādyahetutvāt sukhādir iti pūrvavat /</p>
<h3 id='4.145cd'>4.145cd <small></small></h3>	<p class='l'>virodhitā bhavet atra hetur aikāntiko yadi //</p>
<h3 id='4.146ab'>4.146ab <small></small></h3>	<p class='l'>kramakriyānityatayor avirodhād vipakṣataḥ /</p>
<h3 id='4.146cd'>4.146cd <small></small></h3>	<p class='l'>vyāvṛtteḥ saṃśayād eṣa śeṣavad bheda iṣyate //</p>

<h2 id='IV.4.c dharmisvarūpanirāsaḥ 147–148'>IV.4.c dharmisvarūpanirāsaḥ 147–148</h2>

<h3 id='4.147ab'>4.147ab <small>(<a href='docExplore?doc_id=PV_4.147ab_4.148cd'>PV_4.147ab_4.148cd</a>)</small></h3>	<p class='l'>svayam iṣṭo yato dharmaḥ sādhyas tasmāt tadāśrayaḥ /</p>
<h3 id='4.147cd'>4.147cd <small></small></h3>	<p class='l'>bādhyo na kevalo nānyasaṃśrayo veti sūcitam //</p>
<h3 id='4.148ab'>4.148ab <small></small></h3>	<p class='l'>svayaṃ śrutyānyadharmāṇāṃ bādhābādheti kathyate /</p>
<h3 id='4.148cd'>4.148cd <small></small></h3>	<p class='l'>tathā svadharmiṇānyasya dharmiṇo 'pīti kathyate //</p>

<p>&lt;IV.5. pakṣadoṣāḥ 149–188&gt;</p>

<h2 id='IV.5.a hetunirapekṣaḥ pakṣadoṣaḥ 149–151'>IV.5.a hetunirapekṣaḥ pakṣadoṣaḥ 149–151</h2>

<h3 id='4.149ab'>4.149ab <small>(<a href='docExplore?doc_id=PV_4.149ab_4.151cd'>PV_4.149ab_4.151cd</a>)</small></h3>	<p class='l'>sarvasādhanadoṣeṇa pakṣa evoparudhyate /</p>
<h3 id='4.149cd'>4.149cd <small></small></h3>	<p class='l'>tathāpi pakṣadoṣatvaṃ pratijñāmātrasaṃjñinaḥ //</p>
<h3 id='4.150ab'>4.150ab <small></small></h3>	<p class='l'>uttarāvayavāpekṣo yo doṣaḥ so 'nubadhyate /</p>
<h3 id='4.150cd'>4.150cd <small></small></h3>	<p class='l'>tenety uktam ato 'pakṣadoṣo 'siddhāśrayādikaḥ //</p>
<h3 id='4.151ab'>4.151ab <small></small></h3>	<p class='l'>dharmidharmaviśeṣāṇāṃ svarūpasya ca dharmiṇaḥ /</p>
<h3 id='4.151cd'>4.151cd <small></small></h3>	<p class='l'>bādhāsādhyāṅgabhūtānām anenaivopadarśitā //</p>

<h2 id='IV.5.b avayavinirāsaḥ 152–163'>IV.5.b avayavinirāsaḥ 152–163</h2>

<h3 id='4.152ab'>4.152ab <small>(<a href='docExplore?doc_id=PV_4.152ab_4.154cd'>PV_4.152ab_4.154cd</a>)</small></h3>	<p class='l'>tatrodāhṛtidiṅmātram ucyate 'rthasya dṛṣṭaye /</p>
<h3 id='4.152cd'>4.152cd <small></small></h3>	<p class='l'>dravyalakṣaṇayukto 'nyaḥ saṃyoge 'rtho 'sti dṛṣṭibhāk //</p>
<h3 id='4.153ab'>4.153ab <small></small></h3>	<p class='l'>adṛśyasyāviśiṣṭasya pratijñā niṣprayojanā /</p>
<h3 id='4.153cd'>4.153cd <small></small></h3>	<p class='l'>iṣṭo hy avayavī kāryaṃ dṛṣṭyādṛśyeṣv asaṃbhavī //</p>
<h3 id='4.154ab'>4.154ab <small></small></h3>	<p class='l'>aviśiṣṭasya cānyasya sādhane siddhasādhanam /</p>
<h3 id='4.154cd'>4.154cd <small></small></h3>	<p class='l'>gurutvādhogatī syātāṃ yady asau syāt tulānatiḥ //</p>
<h3 id='4.155ab'>4.155ab <small>(<a href='docExplore?doc_id=PV_4.155ab_4.158ab'>PV_4.155ab_4.158ab</a>)</small></h3>	<p class='l'>tan nirguṇakriyas tasmāt samavāyi na kāraṇam /</p>
<h3 id='4.155cd'>4.155cd <small></small></h3>	<p class='l'>tata eva na dṛśyo 'sāv adṛṣṭeḥ kāryarūpayoḥ //</p>
<h3 id='4.156ab'>4.156ab <small></small></h3>	<p class='l'>tadbādhānyaviśeṣasya nāntarīyakabhāvinaḥ /</p>
<h3 id='4.156cd'>4.156cd <small></small></h3>	<p class='l'>āsūkṣmād dravyam ālāyās tolyatvād aṃśupātavat //</p>
<h3 id='4.157ab'>4.157ab <small></small></h3>	<p class='l'>dravyāntaragurutvasya gatir nety aparo 'bravīt /</p>
<h3 id='4.157cd'>4.157cd <small></small></h3>	<p class='l'>tasya krameṇa saṃyukte pāṃśurāśau sakṛd yute //</p>
<h3 id='4.158ab'>4.158ab <small></small></h3>	<p class='l'>bhedaḥ syād gaurave tasmāt pṛthak saha ca tolite /</p>
<h3 id='4.158cd'>4.158cd <small>(<a href='docExplore?doc_id=PV_4.158cd_4.163cd'>PV_4.158cd_4.163cd</a>)</small></h3>	<p class='l'>krameṇa māṣakādīnāṃ saṃkhyāsāmyaṃ na yujyate //</p>
<h3 id='4.159ab'>4.159ab <small></small></h3>	<p class='l'>sarṣapād āmahārāśer uttarottaravṛddhimat /</p>
<h3 id='4.159cd'>4.159cd <small></small></h3>	<p class='l'>gurutvaṃ kāryam ālāyā yadi naivopalakṣyate //</p>
<h3 id='4.160ab'>4.160ab <small></small></h3>	<p class='l'>āsarṣapād gurutvaṃ tad durlakṣitam analpakam /</p>
<h3 id='4.160cd'>4.160cd <small></small></h3>	<p class='l'>taulyaṃ tatkāraṇaṃ kāryagauravānupalakṣaṇāt //</p>
<h3 id='4.161ab'>4.161ab <small></small></h3>	<p class='l'>nanv adṛṣṭo 'ṃśuvat so 'rtho na ca tatkāryam īkṣyate /</p>
<h3 id='4.161cd'>4.161cd <small></small></h3>	<p class='l'>gurutvāgativat sarvatadguṇānupalakṣaṇāt //</p>
<h3 id='4.162ab'>4.162ab <small></small></h3>	<p class='l'>māṣakāder anādhikyamanatiḥ sopalakṣaṇam /</p>
<h3 id='4.162cd'>4.162cd <small></small></h3>	<p class='l'>yathā svam akṣeṇādṛṣṭe rūpādāv adhikādhike //</p>
<h3 id='4.163ab'>4.163ab <small></small></h3>	<p class='l'>abhyupāyaḥ svavāgādibādhāyāḥ saṃbhavena tu /</p>
<h3 id='4.163cd'>4.163cd <small></small></h3>	<p class='l'>udāharaṇam apy anyad diśā gamyaṃ yathoktayā //</p>

<h2 id='IV.5.c naiyāyikapakṣalakṣaṇe doṣaḥ 164–171'>IV.5.c naiyāyikapakṣalakṣaṇe doṣaḥ 164–171</h2>

<h3 id='4.164ab'>4.164ab <small>(<a href='docExplore?doc_id=PV_4.164ab_4.167ab'>PV_4.164ab_4.167ab</a>)</small></h3>	<p class='l'>trikālaviṣayatvāt tu kṛtyānām atathātmakam /</p>
<h3 id='4.164cd'>4.164cd <small></small></h3>	<p class='l'>tathā paraṃ pratinyastaṃ sādhyaṃ neṣṭaṃ tadāpi tat //</p>
<h3 id='4.165ab'>4.165ab <small></small></h3>	<p class='l'>pratyāyanādhikāre tu sarvāsiddhāvarodhinī /</p>
<h3 id='4.165cd'>4.165cd <small></small></h3>	<p class='l'>tasmāt sādhyaśrutir neṣṭaṃ viśeṣam avalambate //</p>
<h3 id='4.166ab'>4.166ab <small></small></h3>	<p class='l'>tenāprasiddhadṛṣṭāntahetūdāharaṇaṃ kṛtam /</p>
<h3 id='4.166cd'>4.166cd <small></small></h3>	<p class='l'>anyathā śaśaśṛṅgādau sarvāsiddhe 'pi sādhyatā //</p>
<h3 id='4.167ab'>4.167ab <small></small></h3>	<p class='l'>sarvasya cāprasiddhatvāt kathaṃcit tena na kṣamaḥ /</p>
<h3 id='4.167cd'>4.167cd <small>(<a href='docExplore?doc_id=PV_4.167cd_4.171cd'>PV_4.167cd_4.171cd</a>)</small></h3>	<p class='l'>karmādibhedopakṣepaparihārāvivecane //</p>
<h3 id='4.168ab'>4.168ab <small></small></h3>	<p class='l'>prāgasiddhasvabhāvatvāt sādhyāvayava ity asat /</p>
<h3 id='4.168cd'>4.168cd <small></small></h3>	<p class='l'>tulyasiddhāntatā te hi yenopagamalakṣaṇāḥ //</p>
<h3 id='4.169ab'>4.169ab <small></small></h3>	<p class='l'>samudāyasya sādhyatve 'py anyonyasya viśeṣaṇam /</p>
<h3 id='4.169cd'>4.169cd <small></small></h3>	<p class='l'>sādhyaṃ dvayaṃ tadāsiddhaṃ hetudṛṣṭāntalakṣaṇam //</p>
<h3 id='4.170ab'>4.170ab <small></small></h3>	<p class='l'>asaṃbhavāt sādhyaśabdo dharmivṛttir yadīṣyate /</p>
<h3 id='4.170cd'>4.170cd <small></small></h3>	<p class='l'>śāstreṇālaṃ yathāyogaṃ loka eva pravartatām //</p>
<h3 id='4.171ab'>4.171ab <small></small></h3>	<p class='l'>sādhanākhyānasāmarthyāt tadarthe sādhyatā gatā /</p>
<h3 id='4.171cd'>4.171cd <small></small></h3>	<p class='l'>hetvādilakṣaṇair vyāpter anāśaṅkyaṃ ca sādhanam //</p>

<h2 id='IV.5.d pratijñālakṣaṇe doṣaḥ 172–175'>IV.5.d pratijñālakṣaṇe doṣaḥ 172–175</h2>

<h3 id='4.172ab'>4.172ab <small>(<a href='docExplore?doc_id=PV_4.172ab_4.175cd'>PV_4.172ab_4.175cd</a>)</small></h3>	<p class='l'>pūrvāvadhāraṇe tena pratijñālakṣaṇābhidhā /</p>
<h3 id='4.172cd'>4.172cd <small></small></h3>	<p class='l'>vyarthā vyāptiphalā soktiḥ sāmarthyād gamyate tataḥ //</p>
<h3 id='4.173ab'>4.173ab <small></small></h3>	<p class='l'>viruddhateṣṭāsaṃbandho 'nupakārasahāsthitī /</p>
<h3 id='4.173cd'>4.173cd <small></small></h3>	<p class='l'>evaṃ sarvāṅgadoṣāṇāṃ pratijñādoṣatā bhavet //</p>
<h3 id='4.174ab'>4.174ab <small></small></h3>	<p class='l'>pakṣadoṣaḥ parāpekṣo neti ca pratipāditam /</p>
<h3 id='4.174cd'>4.174cd <small></small></h3>	<p class='l'>iṣṭāsaṃbhavyasiddhaś ca sa eva syān nirākṛtaḥ //</p>
<h3 id='4.175ab'>4.175ab <small></small></h3>	<p class='l'>anityatvasahetutve śabda evaṃ prakīrtayet /</p>
<h3 id='4.175cd'>4.175cd <small></small></h3>	<p class='l'>dṛṣṭāntākhyān ato 'nyat kim asty atrārthānudarśanam //</p>

<h2 id='IV.5.e sāmānyacintā 176–188'>IV.5.e sāmānyacintā 176–188</h2>

<h3 id='4.176ab'>4.176ab <small>(<a href='docExplore?doc_id=PV_4.176ab_4.178cd'>PV_4.176ab_4.178cd</a>)</small></h3>	<p class='l'>viśeṣe bhinnam ākhyāya sāmānyasyānuvartane /</p>
<h3 id='4.176cd'>4.176cd <small></small></h3>	<p class='l'>na tadvyāpteḥ phalaṃ vā kiṃ sāmānyenānuvartane //</p>
<h3 id='4.177ab'>4.177ab <small></small></h3>	<p class='l'>syān nirākaraṇaṃ śabde sthitenaivety ato 'bravīt /</p>
<h3 id='4.177cd'>4.177cd <small></small></h3>	<p class='l'>viruddhaviṣaye 'nyasmin vadann āhānyatāṃ śruteḥ //</p>
<h3 id='4.178ab'>4.178ab <small></small></h3>	<p class='l'>sā ca bhedāpratikṣepāt sāmānyānāṃ na vidyate /</p>
<h3 id='4.178cd'>4.178cd <small></small></h3>	<p class='l'>vṛkṣo na śiṃśapaiveti yathā prakaraṇe kvacit //</p>
<h3 id='4.179ab'>4.179ab <small>(<a href='docExplore?doc_id=PV_4.179ab_4.181cd'>PV_4.179ab_4.181cd</a>)</small></h3>	<p class='l'>sarvaśruter ekavṛttir niṣedhaḥ syān na tāvatā /</p>
<h3 id='4.179cd'>4.179cd <small></small></h3>	<p class='l'>so 'sarvaḥ sarvabhedānām atattve tadasaṃbhavāt //</p>
<h3 id='4.180ab'>4.180ab <small></small></h3>	<p class='l'>jñāpyajñāpakayor bhedād dharmiṇo hetubhāvinaḥ /</p>
<h3 id='4.180cd'>4.180cd <small></small></h3>	<p class='l'>asiddher jñāpakatvasya dharmyasiddhaḥ svasādhane //</p>
<h3 id='4.181ab'>4.181ab <small></small></h3>	<p class='l'>dharmadharmivivekasya sarvabhāveṣv asiddhitaḥ /</p>
<h3 id='4.181cd'>4.181cd <small></small></h3>	<p class='l'>sarvatra doṣas tulyaś cen na saṃvṛtyā viśeṣataḥ //</p>
<h3 id='4.182ab'>4.182ab <small>(<a href='docExplore?doc_id=PV_4.182ab_4.185ab'>PV_4.182ab_4.185ab</a>)</small></h3>	<p class='l'>paramārthavicāreṣu tathābhūtāprasiddhitaḥ /</p>
<h3 id='4.182cd'>4.182cd <small></small></h3>	<p class='l'>tattvānyatvaṃ padārtheṣu sāṃvṛteṣu niṣidhyate //</p>
<h3 id='4.183ab'>4.183ab <small></small></h3>	<p class='l'>anumānānumeyārthavyavahārasthitis tv iyam /</p>
<h3 id='4.183cd'>4.183cd <small></small></h3>	<p class='l'>bhedaṃ pratyayasaṃsiddham avalambya ca kalpyate //</p>
<h3 id='4.184ab'>4.184ab <small></small></h3>	<p class='l'>yathā svaṃ bhedaniṣṭheṣu pratyayeṣu vivekinaḥ /</p>
<h3 id='4.184cd'>4.184cd <small></small></h3>	<p class='l'>dharmī dharmāś ca bhāsante vyavahāras tadāśrayaḥ //</p>
<h3 id='4.185ab'>4.185ab <small></small></h3>	<p class='l'>vyavahāropanīto 'tra sa evāśliṣṭabhedadhīḥ /</p>
<h3 id='4.185cd'>4.185cd <small>(<a href='docExplore?doc_id=PV_4.185cd_4.188cd'>PV_4.185cd_4.188cd</a>)</small></h3>	<p class='l'>sādhyaḥ sādhanatāṃ nītas tenāsiddhaḥ prakāśitaḥ //</p>
<h3 id='4.186ab'>4.186ab <small></small></h3>	<p class='l'>bhedasāmānyayor dharmabhedād aṅgāṅgitā tataḥ /</p>
<h3 id='4.186cd'>4.186cd <small></small></h3>	<p class='l'>yathānityaḥ prayatnotthaḥ prayatnotthatayā dhvaniḥ //</p>
<h3 id='4.187ab'>4.187ab <small></small></h3>	<p class='l'>pakṣāṅgatve 'py abādhatvān nāsiddhir bhinnadharmiṇi /</p>
<h3 id='4.187cd'>4.187cd <small></small></h3>	<p class='l'>yathāśvo na viṣāṇitvād eṣa piṇḍo viṣāṇavān //</p>
<h3 id='4.188ab'>4.188ab <small></small></h3>	<p class='l'>sādhyakālāṅgatā vā na nivṛtter upalakṣya tat /</p>
<h3 id='4.188cd'>4.188cd <small></small></h3>	<p class='l'>viśeṣo 'pi pratijñārtho dharmabhedān na yujyate //</p>

<p>&lt;IV.6. hetucintā 189–259&gt;</p>

<h2 id='IV.6.a hetulakṣaṇam 189–194'>IV.6.a hetulakṣaṇam 189–194</h2>

<h3 id='4.189ab'>4.189ab <small>(<a href='docExplore?doc_id=PV_4.189ab_4.194cd'>PV_4.189ab_4.194cd</a>)</small></h3>	<p class='l'>pakṣadharmaprabhedena sukhagrahaṇasiddhaye /</p>
<h3 id='4.189cd'>4.189cd <small></small></h3>	<p class='l'>hetuprakaraṇārthasya sūtrasaṃkṣepa ucyate //</p>
<h3 id='4.190ab'>4.190ab <small></small></h3>	<p class='l'>ayogaṃ yogam aparair atyantāyogam eva ca /</p>
<h3 id='4.190cd'>4.190cd <small></small></h3>	<p class='l'>vyavacchinatti dharmasya nipāto vyatirecakaḥ //</p>
<h3 id='4.191ab'>4.191ab <small></small></h3>	<p class='l'>viśeṣaṇaviśeṣyābhyāṃ kriyayā ca sahoditaḥ /</p>
<h3 id='4.191cd'>4.191cd <small></small></h3>	<p class='l'>vivakṣāto prayoge 'pi tasyārtho 'yaṃ pratīyate //</p>
<h3 id='4.192ab'>4.192ab <small></small></h3>	<p class='l'>vyavacchedaphalaṃ vākyaṃ yataś caitro dhanurdharaḥ /</p>
<h3 id='4.192cd'>4.192cd <small></small></h3>	<p class='l'>pārtho dhanurdharo nīlaṃ sarojam iti vā yathā //</p>
<h3 id='4.193ab'>4.193ab <small></small></h3>	<p class='l'>pratiyogivyavacchedas tatrāpy artheṣu gamyate /</p>
<h3 id='4.193cd'>4.193cd <small></small></h3>	<p class='l'>tathā prasiddheḥ sāmarthyād vivakṣānugamād dhvaneḥ //</p>
<h3 id='4.194ab'>4.194ab <small></small></h3>	<p class='l'>tad ayogavyavacchedād dharmidharmaviśeṣaṇam /</p>
<h3 id='4.194cd'>4.194cd <small></small></h3>	<p class='l'>tadviśiṣṭatayā dharmo na niranvayadoṣabhāk //</p>

<h2 id='IV.6.b hetubhedāḥ 195–198'>IV.6.b hetubhedāḥ 195–198</h2>

<h3 id='4.195ab'>4.195ab <small>(<a href='docExplore?doc_id=PV_4.195ab_4.198cd'>PV_4.195ab_4.198cd</a>)</small></h3>	<p class='l'>svabhāvakāryasiddhyarthaṃ dvau dvau hetuviparyayau /</p>
<h3 id='4.195cd'>4.195cd <small></small></h3>	<p class='l'>vivādād bhedasāmānye śeṣo vyāvṛttisādhanaḥ //</p>
<h3 id='4.196ab'>4.196ab <small></small></h3>	<p class='l'>na hi svabhāvād anyena vyāptir gamyasya kāraṇe /</p>
<h3 id='4.196cd'>4.196cd <small></small></h3>	<p class='l'>saṃbhavād vyabhicārasya dvidhā vṛttiphalaṃ tataḥ //</p>
<h3 id='4.197ab'>4.197ab <small></small></h3>	<p class='l'>prayatnānantaraṃ jñānaṃ prāk sato niyamena na /</p>
<h3 id='4.197cd'>4.197cd <small></small></h3>	<p class='l'>tasyāvṛttyakṣaśabdeṣu sarvathānupayogataḥ //</p>
<h3 id='4.198ab'>4.198ab <small></small></h3>	<p class='l'>kadācin nirapekṣasya kāryākṛtivirodhataḥ /</p>
<h3 id='4.198cd'>4.198cd <small></small></h3>	<p class='l'>kādācitkaphalaṃ siddhaṃ talliṅgaṃ jñānam īdṛśam //</p>

<h2 id='IV.6.c kāryasvabhāvahetvor nirdeśasya phalam 199–204'>IV.6.c kāryasvabhāvahetvor nirdeśasya phalam 199–204</h2>

<h3 id='4.199ab'>4.199ab <small>(<a href='docExplore?doc_id=PV_4.199ab_4.201cd'>PV_4.199ab_4.201cd</a>)</small></h3>	<p class='l'>etenaiva prasiddho 'pi svabhāvasya pṛthak kṛtiḥ /</p>
<h3 id='4.199cd'>4.199cd <small></small></h3>	<p class='l'>kāryeṇa saha nirdeśe mā jñāsīt sarvam īdṛśam //</p>
<h3 id='4.200ab'>4.200ab <small></small></h3>	<p class='l'>vyutpattyarthī ca hetūktir uktārthānumitau kṛtā /</p>
<h3 id='4.200cd'>4.200cd <small></small></h3>	<p class='l'>prabhedamātram ākhyātaṃ lakṣaṇaṃ tu na bhidyate //</p>
<h3 id='4.201ab'>4.201ab <small></small></h3>	<p class='l'>tenātra kāryaliṅgena svabhāvo 'py ekadeśabhāk /</p>
<h3 id='4.201cd'>4.201cd <small></small></h3>	<p class='l'>sadṛśodāhṛtiś cātaḥ prayatnād vyaktijanmanaḥ //</p>
<h3 id='4.202ab'>4.202ab <small>(<a href='docExplore?doc_id=PV_4.202ab_4.204cd'>PV_4.202ab_4.204cd</a>)</small></h3>	<p class='l'>yannāntarīyikā sattā yo vātmā svo 'vibhāgavān /</p>
<h3 id='4.202cd'>4.202cd <small></small></h3>	<p class='l'>sa tenāvyabhicārī syād ity arthaṃ tat prabhedanam //</p>
<h3 id='4.203ab'>4.203ab <small></small></h3>	<p class='l'>saṃyogyādiṣu yeṣv asti pratibandho na tādṛśam /</p>
<h3 id='4.203cd'>4.203cd <small></small></h3>	<p class='l'>na te hetava ity uktaṃ vyabhicārasya saṃbhavāt //</p>
<h3 id='4.204ab'>4.204ab <small></small></h3>	<p class='l'>sati vā pratibandhes tu sa eva gatisādhanaḥ /</p>
<h3 id='4.204cd'>4.204cd <small></small></h3>	<p class='l'>niyamo hy avinābhāvo 'nityaś ca na sādhanam //</p>

<h2 id='IV.6.d vivādād bhedasāmānya ity asya vyākhyānam 205–207'>IV.6.d vivādād bhedasāmānya ity asya vyākhyānam 205–207</h2>

<h3 id='4.205ab'>4.205ab <small>(<a href='docExplore?doc_id=PV_4.205ab_4.207cd'>PV_4.205ab_4.207cd</a>)</small></h3>	<p class='l'>aikāntikatvaṃ vyāvṛtter avinābhāva ucyate /</p>
<h3 id='4.205cd'>4.205cd <small></small></h3>	<p class='l'>tac ca nāpratibaddheṣu tata evānvayasthitiḥ //</p>
<h3 id='4.206ab'>4.206ab <small></small></h3>	<p class='l'>svātmatve hetubhāve vā siddhe hi vyatirekitā /</p>
<h3 id='4.206cd'>4.206cd <small></small></h3>	<p class='l'>sidhyaty ato viśeṣe na vyatireko na cānvayaḥ //</p>
<h3 id='4.207ab'>4.207ab <small></small></h3>	<p class='l'>adṛṣṭimātram ādāya kevalaṃ vyatirekitā /</p>
<h3 id='4.207cd'>4.207cd <small></small></h3>	<p class='l'>uktānaikāntikas tasmād anyathā gamako bhavet //</p>

<h2 id='IV.6.e sādhyābhāvasya sādhanābhāvena na vyāptatā 208–247'>IV.6.e sādhyābhāvasya sādhanābhāvena na vyāptatā 208–247</h2>

<h3 id='4.208ab'>4.208ab <small>(<a href='docExplore?doc_id=PV_4.208ab_4.211ab'>PV_4.208ab_4.211ab</a>)</small></h3>	<p class='l'>prāṇādyabhāvo nairātmyavyāptīti vinivartane /</p>
<h3 id='4.208cd'>4.208cd <small></small></h3>	<p class='l'>ātmano vinivarteta prāṇādir yadi tac ca na //</p>
<h3 id='4.209ab'>4.209ab <small></small></h3>	<p class='l'>anyasya vinivṛttyānyavinivṛtter ayogataḥ /</p>
<h3 id='4.209cd'>4.209cd <small></small></h3>	<p class='l'>tadātmā tatprasūtaś cen naitad ātmopalambhane //</p>
<h3 id='4.210ab'>4.210ab <small></small></h3>	<p class='l'>tasyopalabdhāv agatāv agatau ca prasidhyati /</p>
<h3 id='4.210cd'>4.210cd <small></small></h3>	<p class='l'>te cātyantaparokṣasya dṛṣṭyadṛṣṭī na sidhyataḥ //</p>
<h3 id='4.211ab'>4.211ab <small></small></h3>	<p class='l'>anyatrādṛṣṭarūpasya ghaṭādau neti vā kutaḥ /</p>
<h3 id='4.211cd'>4.211cd <small>(<a href='docExplore?doc_id=PV_4.211cd_4.214ab'>PV_4.211cd_4.214ab</a>)</small></h3>	<p class='l'>ajñātavyatirekasya vyāvṛtter vyāpitā kutaḥ //</p>
<h3 id='4.212ab'>4.212ab <small></small></h3>	<p class='l'>prāṇādeś ca kvacid dṛṣṭyā sattvāsattvaṃ pratīyate /</p>
<h3 id='4.212cd'>4.212cd <small></small></h3>	<p class='l'>tathātmā yadi dṛśyeta sattvāsattvaṃ pratīyate //</p>
<h3 id='4.213ab'>4.213ab <small></small></h3>	<p class='l'>yasya hetor abhāvena ghaṭe prāṇo na dṛśyate /</p>
<h3 id='4.213cd'>4.213cd <small></small></h3>	<p class='l'>dehe 'pi yady asau na syād yukto dehena saṃbhavaḥ //</p>
<h3 id='4.214ab'>4.214ab <small></small></h3>	<p class='l'>bhinne 'pi kiṃcit sādharmyād yadi tattvaṃ pratīyate /</p>
<h3 id='4.214cd'>4.214cd <small>(<a href='docExplore?doc_id=PV_4.214cd_4.217ab'>PV_4.214cd_4.217ab</a>)</small></h3>	<p class='l'>prameyatvād ghaṭādīnāṃ sātmatvaṃ kiṃ na mīyate //</p>
<h3 id='4.215ab'>4.215ab <small></small></h3>	<p class='l'>aniṣṭaṃ cet pramāṇaṃ hi sarveṣṭīnāṃ nibandhanam /</p>
<h3 id='4.215cd'>4.215cd <small></small></h3>	<p class='l'>bhāvābhāvavyavasthāṃ kaḥ kartuṃ tena vinā prabhuḥ //</p>
<h3 id='4.216ab'>4.216ab <small></small></h3>	<p class='l'>smṛtīcchāyatnajaḥ prāṇanimeṣādis tadudbhavaḥ /</p>
<h3 id='4.216cd'>4.216cd <small></small></h3>	<p class='l'>viṣayendriyacittibhyas tāḥ svajātisamudbhavāḥ //</p>
<h3 id='4.217ab'>4.217ab <small></small></h3>	<p class='l'>anyonyapratyayāpekṣā anvayavyatirekabhāk /</p>
<h3 id='4.217cd'>4.217cd <small>(<a href='docExplore?doc_id=PV_4.217cd_4.220ab'>PV_4.217cd_4.220ab</a>)</small></h3>	<p class='l'>etāv atyātmabhāvo 'yam anavasthāny akalpane //</p>
<h3 id='4.218ab'>4.218ab <small></small></h3>	<p class='l'>śrāvaṇatvena tattulyaṃ prāṇādivyabhicārataḥ /</p>
<h3 id='4.218cd'>4.218cd <small></small></h3>	<p class='l'>na tasya vyabhicāritvād vyatireke 'pi cet katham //</p>
<h3 id='4.219ab'>4.219ab <small></small></h3>	<p class='l'>nāsādhyād eva viśleṣas tasya nanv evam ucyate /</p>
<h3 id='4.219cd'>4.219cd <small></small></h3>	<p class='l'>sādhye 'nuvṛttyabhāvo 'rthāt tasyānyatrāpy asau samaḥ //</p>
<h3 id='4.220ab'>4.220ab <small></small></h3>	<p class='l'>asādhyād eva viccheda iti sādhye 'stitocyate /</p>
<h3 id='4.220cd'>4.220cd <small>(<a href='docExplore?doc_id=PV_4.220cd_4.223cd'>PV_4.220cd_4.223cd</a>)</small></h3>	<p class='l'>arthāpattyāta evoktam ekena dvayadarśanam //</p>
<h3 id='4.221ab'>4.221ab <small></small></h3>	<p class='l'>īdṛgavyabhicāro 'to 'nanvayeṣu na sidhyati /</p>
<h3 id='4.221cd'>4.221cd <small></small></h3>	<p class='l'>pratiṣedhaniṣedhaś ca vidhānāt kīdṛśo 'paraḥ //</p>
<h3 id='4.222ab'>4.222ab <small></small></h3>	<p class='l'>nivṛttir nāsataḥ sādhyād asādhyeṣv eva no tataḥ /</p>
<h3 id='4.222cd'>4.222cd <small></small></h3>	<p class='l'>neti saiva nivṛttiḥ kiṃ nivṛtter asato matā //</p>
<h3 id='4.223ab'>4.223ab <small></small></h3>	<p class='l'>nivṛttyabhāvas tu vidhir vastubhāvo 'sato 'pi san /</p>
<h3 id='4.223cd'>4.223cd <small></small></h3>	<p class='l'>vastvabhāvas tu nāstīti paśya bāndhyavijṛmbhitam //</p>
<h3 id='4.224ab'>4.224ab <small>(<a href='docExplore?doc_id=PV_4.224ab_4.226cd'>PV_4.224ab_4.226cd</a>)</small></h3>	<p class='l'>nivṛttir yadi tasmin na hetor vṛttiḥ kim iṣyate /</p>
<h3 id='4.224cd'>4.224cd <small></small></h3>	<p class='l'>sāpi na pratiṣedho 'yaṃ nivṛttiḥ kiṃ niṣidhyate //</p>
<h3 id='4.225ab'>4.225ab <small></small></h3>	<p class='l'>vidhānaṃ pratiṣedhaṃ ca muktvā śābdo 'sti nāparaḥ /</p>
<h3 id='4.225cd'>4.225cd <small></small></h3>	<p class='l'>vyavahāraḥ sa cāsatsu neti prāptātra mūkatā //</p>
<h3 id='4.226ab'>4.226ab <small></small></h3>	<p class='l'>satāṃ ca na niṣedho 'sti so 'satsu ca na vidyate /</p>
<h3 id='4.226cd'>4.226cd <small></small></h3>	<p class='l'>jagaty anena nyāyena nañarthaḥ pralayaṃgataḥ //</p>
<h3 id='4.227ab'>4.227ab <small>(<a href='docExplore?doc_id=PV_4.227ab_4.229cd'>PV_4.227ab_4.229cd</a>)</small></h3>	<p class='l'>deśakālaniṣedhaś ced yathāsti sa niṣidhyate /</p>
<h3 id='4.227cd'>4.227cd <small></small></h3>	<p class='l'>na tathā na yathā so 'sti tathāpi na niṣidhyate //</p>
<h3 id='4.228ab'>4.228ab <small></small></h3>	<p class='l'>tasmād āśritya śabdārthaṃ bhāvābhāvasamāśrayam /</p>
<h3 id='4.228cd'>4.228cd <small></small></h3>	<p class='l'>abāhyāśrayam atreṣṭaṃ sarvaṃ vidhiniṣedhanam //</p>
<h3 id='4.229ab'>4.229ab <small></small></h3>	<p class='l'>tābhyāṃ sa dharmī saṃbaddhaḥ khyātyabhāve 'pi tādṛśaḥ /</p>
<h3 id='4.229cd'>4.229cd <small></small></h3>	<p class='l'>śabdapravṛtter astīti so 'pīṣṭo vyavahārabhāk //</p>
<h3 id='4.230ab'>4.230ab <small>(<a href='docExplore?doc_id=PV_4.230ab_4.233ab'>PV_4.230ab_4.233ab</a>)</small></h3>	<p class='l'>anyathā syāt padārthānāṃ vidhānapratiṣedhane /</p>
<h3 id='4.230cd'>4.230cd <small></small></h3>	<p class='l'>ekadharmasya sarvātmavidhānapratiṣedhanam //</p>
<h3 id='4.231ab'>4.231ab <small></small></h3>	<p class='l'>anānātmātmatayā bhede nānāvidhiniṣedhavat /</p>
<h3 id='4.231cd'>4.231cd <small></small></h3>	<p class='l'>ekadharmiṇy asaṃhāro vidhānapratiṣedhayoḥ //</p>
<h3 id='4.232ab'>4.232ab <small></small></h3>	<p class='l'>ekaṃ dharmiṇam uddiśya nānādharmasamāśrayam /</p>
<h3 id='4.232cd'>4.232cd <small></small></h3>	<p class='l'>vidhāv ekasya tadbhājām ivānyeṣām upekṣakam //</p>
<h3 id='4.233ab'>4.233ab <small></small></h3>	<p class='l'>niṣedhe tad viviktaṃ ca tad anyeṣām apekṣakam /</p>
<h3 id='4.233cd'>4.233cd <small>(<a href='docExplore?doc_id=PV_4.233cd_4.236ab'>PV_4.233cd_4.236ab</a>)</small></h3>	<p class='l'>vyavahāram asatyārthaṃ prakalpayati dhīr yathā //</p>
<h3 id='4.234ab'>4.234ab <small></small></h3>	<p class='l'>taṃ tathaivāvikalpyārthabhedāśrayam upāgatāḥ /</p>
<h3 id='4.234cd'>4.234cd <small></small></h3>	<p class='l'>anādivāsanodbhūtaṃ bādhante 'rthaṃ na laukikam //</p>
<h3 id='4.235ab'>4.235ab <small></small></h3>	<p class='l'>tatphalo 'tatphalaś cārtho bhinna ekas tatas tataḥ /</p>
<h3 id='4.235cd'>4.235cd <small></small></h3>	<p class='l'>tais tair upaplavair nītasaṃcayāpacayair iva //</p>
<h3 id='4.236ab'>4.236ab <small></small></h3>	<p class='l'>atadvān api saṃbandhāt kutaścid upanīyate /</p>
<h3 id='4.236cd'>4.236cd <small>(<a href='docExplore?doc_id=PV_4.236cd_4.239ab'>PV_4.236cd_4.239ab</a>)</small></h3>	<p class='l'>dṛṣṭiṃ bhedāśrayais te 'pi tasmād ajñātaviplavāḥ //</p>
<h3 id='4.237ab'>4.237ab <small></small></h3>	<p class='l'>sattāsādhanavṛtteś ca saṃdigdhaḥ syād asan na saḥ /</p>
<h3 id='4.237cd'>4.237cd <small></small></h3>	<p class='l'>asattvaṃ cābhyupagamād apramāṇān na yujyate //</p>
<h3 id='4.238ab'>4.238ab <small></small></h3>	<p class='l'>asato 'vyatireke 'pi sapakṣād vinivartanam /</p>
<h3 id='4.238cd'>4.238cd <small></small></h3>	<p class='l'>saṃdigdhaṃ tasya saṃdehād vipakṣād vinivartanam //</p>
<h3 id='4.239ab'>4.239ab <small></small></h3>	<p class='l'>ekatra niyame siddhe sidhyaty anyanivartanam /</p>
<h3 id='4.239cd'>4.239cd <small>(<a href='docExplore?doc_id=PV_4.239cd_4.242ab'>PV_4.239cd_4.242ab</a>)</small></h3>	<p class='l'>dvairāśye saty adṛṣṭe 'pi syād adṛṣṭeṣu saṃśayaḥ //</p>
<h3 id='4.240ab'>4.240ab <small></small></h3>	<p class='l'>avyaktivyāpino 'py arthāḥ santi tajjātibhāvinaḥ /</p>
<h3 id='4.240cd'>4.240cd <small></small></h3>	<p class='l'>kvacin na niyamo dṛṣṭyā pārthivā lohalekhyavat //</p>
<h3 id='4.241ab'>4.241ab <small></small></h3>	<p class='l'>bhāve virodhasyādṛṣṭau kaḥ saṃdehaṃ nivartayet /</p>
<h3 id='4.241cd'>4.241cd <small></small></h3>	<p class='l'>kvacid viniyamāt ko 'nyas tatkāryātmatayā sa ca //</p>
<h3 id='4.242ab'>4.242ab <small></small></h3>	<p class='l'>nairātmyād api tenāsya saṃdigdhaṃ vinivartanam /</p>
<h3 id='4.242cd'>4.242cd <small>(<a href='docExplore?doc_id=PV_4.242cd_4.247cd'>PV_4.242cd_4.247cd</a>)</small></h3>	<p class='l'>astu nāma tathāpy ātmā nānairātmyāt prasidhyati //</p>
<h3 id='4.243ab'>4.243ab <small></small></h3>	<p class='l'>yenāsau vyatirekasya nābhāvaṃ bhāvam icchati /</p>
<h3 id='4.243cd'>4.243cd <small></small></h3>	<p class='l'>yathā nāvyatireke 'pi prāṇādir na sapakṣataḥ //</p>
<h3 id='4.244ab'>4.244ab <small></small></h3>	<p class='l'>sapakṣāvyatirekī ced dhetur hetur ato 'nvayī /</p>
<h3 id='4.244cd'>4.244cd <small></small></h3>	<p class='l'>nānvayavyatirekī ced anairātmyaṃ na sātmakam //</p>
<h3 id='4.245ab'>4.245ab <small></small></h3>	<p class='l'>yan nāntarīyakaḥ svātmā yasya siddhaḥ pravṛttiṣu /</p>
<h3 id='4.245cd'>4.245cd <small></small></h3>	<p class='l'>nivartakaḥ sa evātaḥ pravṛttau ca pravartakaḥ //</p>
<h3 id='4.246ab'>4.246ab <small></small></h3>	<p class='l'>nāntarīyakatā sā ca sādhanaṃ samapekṣate /</p>
<h3 id='4.246cd'>4.246cd <small></small></h3>	<p class='l'>kārye dṛṣṭir adṛṣṭiś ca kāryakāraṇatā hi te //</p>
<h3 id='4.247ab'>4.247ab <small></small></h3>	<p class='l'>arthāntarasya tadbhāve 'bhāvo niyamato 'gatiḥ /</p>
<h3 id='4.247cd'>4.247cd <small></small></h3>	<p class='l'>abhāvāsaṃbhavāt teṣām abhāve nityabhāvinaḥ //</p>

<h2 id='IV.6.f sāmagrīśaktibhedād viśvarūpatā 248–259'>IV.6.f sāmagrīśaktibhedād viśvarūpatā 248–259</h2>

<h3 id='4.248ab'>4.248ab <small>(<a href='docExplore?doc_id=PV_4.248ab_4.250cd'>PV_4.248ab_4.250cd</a>)</small></h3>	<p class='l'>kāryasvabhāvabhedānāṃ kāraṇebhyaḥ samudbhavāt /</p>
<h3 id='4.248cd'>4.248cd <small></small></h3>	<p class='l'>tair vinā bhavato 'nyasmāt tajjaṃ rūpaṃ kathaṃ bhavet //</p>
<h3 id='4.249ab'>4.249ab <small></small></h3>	<p class='l'>sāmagrīśaktibhedād dhi vastūnāṃ viśvarūpatā /</p>
<h3 id='4.249cd'>4.249cd <small></small></h3>	<p class='l'>sā cen na bhedikā prāptam ekarūpam idaṃ jagat //</p>
<h3 id='4.250ab'>4.250ab <small></small></h3>	<p class='l'>bhedakābhedakatve syād vyāhatā bhinnarūpatā /</p>
<h3 id='4.250cd'>4.250cd <small></small></h3>	<p class='l'>ekasya nānārūpatve dve rūpe pāvaketarau //</p>
<h3 id='4.251ab'>4.251ab <small>(<a href='docExplore?doc_id=PV_4.251ab_4.253cd'>PV_4.251ab_4.253cd</a>)</small></h3>	<p class='l'>tat tasyājananaṃ rūpam anyasya yadi saiva sā /</p>
<h3 id='4.251cd'>4.251cd <small></small></h3>	<p class='l'>na tasyājananaṃ rūpaṃ tat tasyāḥ saṃbhavet katham //</p>
<h3 id='4.252ab'>4.252ab <small></small></h3>	<p class='l'>tataḥ svabhāvau niyatāv anyonyaṃ hetukāryayoḥ /</p>
<h3 id='4.252cd'>4.252cd <small></small></h3>	<p class='l'>tasmāt svadṛṣṭāv iva tad dṛṣṭe kārye 'pi gamyate //</p>
<h3 id='4.253ab'>4.253ab <small></small></h3>	<p class='l'>ekaṃ katham anekasmāt kledavad dugdhavāriṇaḥ /</p>
<h3 id='4.253cd'>4.253cd <small></small></h3>	<p class='l'>dravaśakter yataḥ kledaḥ sā tv ekaiva dvayor api //</p>
<h3 id='4.254ab'>4.254ab <small>(<a href='docExplore?doc_id=PV_4.254ab_4.259cd'>PV_4.254ab_4.259cd</a>)</small></h3>	<p class='l'>bhinnābhinnaḥ kim asyātmā bhinno 'tha dravatā katham /</p>
<h3 id='4.254cd'>4.254cd <small></small></h3>	<p class='l'>abhinnety ucyate buddhes tadrūpāyā abhedataḥ //</p>
<h3 id='4.255ab'>4.255ab <small></small></h3>	<p class='l'>tadvad bhede 'pi dahano dahanapratyayāśrayaḥ /</p>
<h3 id='4.255cd'>4.255cd <small></small></h3>	<p class='l'>yenāṃśenādadhad dhūmaṃ tenāṃśena tathā gatiḥ //</p>
<h3 id='4.256ab'>4.256ab <small></small></h3>	<p class='l'>dahanapratyayāṅgād evānyāpekṣāt samudbhavāt /</p>
<h3 id='4.256cd'>4.256cd <small></small></h3>	<p class='l'>dhūmo 'tadvyabhicārīti siddhaṃ kāryaṃ tathā param //</p>
<h3 id='4.257ab'>4.257ab <small></small></h3>	<p class='l'>dhūmendhanavikārāṅgatāpade dahanasthiteḥ /</p>
<h3 id='4.257cd'>4.257cd <small></small></h3>	<p class='l'>anagniś ced adhūmo 'sau sadhūmaś cet sapāvakaḥ //</p>
<h3 id='4.258ab'>4.258ab <small></small></h3>	<p class='l'>nāntarīyakatā jñeyā yathā svaṃ hetvapekṣayā /</p>
<h3 id='4.258cd'>4.258cd <small></small></h3>	<p class='l'>svabhāvasya yathoktaṃ prāk vināśakṛtakatvayoḥ //</p>
<h3 id='4.259ab'>4.259ab <small></small></h3>	<p class='l'>ahetutvagatinyāyaḥ sarvo 'yaṃ vyatirekiṇaḥ /</p>
<h3 id='4.259cd'>4.259cd <small></small></h3>	<p class='l'>abhyūhyaḥ śrāvaṇatvokteḥ kṛtāyāḥ sāmyadṛṣṭaye //</p>

<h2 id='IV.7. anupalabdhicintā 260–279'>IV.7. anupalabdhicintā 260–279</h2>

<h3 id='4.260ab'>4.260ab <small>(<a href='docExplore?doc_id=PV_4.260ab_4.262cd'>PV_4.260ab_4.262cd</a>)</small></h3>	<p class='l'>hetusvabhāvavyāvṛttyaivārthavyāvṛttivarṇanāt /</p>
<h3 id='4.260cd'>4.260cd <small></small></h3>	<p class='l'>siddhodāharaṇety uktānupalabdhiḥ pṛthag na tu //</p>
<h3 id='4.261ab'>4.261ab <small></small></h3>	<p class='l'>tatrāpy adṛśyāt puruṣāt prāṇāder anivartanāt /</p>
<h3 id='4.261cd'>4.261cd <small></small></h3>	<p class='l'>saṃdehahetutākhyātyā dṛśyārthe seti sūcitam //</p>
<h3 id='4.262ab'>4.262ab <small></small></h3>	<p class='l'>anaṅgīkṛtavastvaṃśo niṣedhaḥ sādhyate nayā /</p>
<h3 id='4.262cd'>4.262cd <small></small></h3>	<p class='l'>vastuny api tu pūrvābhyāṃ paryudāso vidhānataḥ //</p>

<h2 id='IV.7.a anupalabdheḥ pṛthagagrahaṇe kāranam 263'>IV.7.a anupalabdheḥ pṛthagagrahaṇe kāranam 263</h2>

<h3 id='4.263ab'>4.263ab <small>(<a href='docExplore?doc_id=PV_4.263ab_4.263cd'>PV_4.263ab_4.263cd</a>)</small></h3>	<p class='l'>tatropalabhyeṣv astitvam upalabdher na cāparam /</p>
<h3 id='4.263cd'>4.263cd <small></small></h3>	<p class='l'>ity ajñajñāpanāyaikānupākhyodāhṛtir matā //</p>

<p>&lt;IV.7.b anupalabdher abhāvasiddhau liṅgaliṅgigrahaṇaprayojanam 264&gt;</p>

<h2 id='IV.7.c svabhāvānupalabdhyā viṣayiṇaḥ pratiṣedhaḥ 264–270'>IV.7.c svabhāvānupalabdhyā viṣayiṇaḥ pratiṣedhaḥ 264–270</h2>

<h3 id='4.264ab'>4.264ab <small>(<a href='docExplore?doc_id=PV_4.264ab_4.266cd'>PV_4.264ab_4.266cd</a>)</small></h3>	<p class='l'>viṣayāsattvatas tatra viṣayi pratiṣidhyate /</p>
<h3 id='4.264cd'>4.264cd <small></small></h3>	<p class='l'>jñānābhidhānasaṃdehaṃ yathādāhād apāvakaḥ //</p>
<h3 id='4.265ab'>4.265ab <small></small></h3>	<p class='l'>tathānyā nopalabhyeṣu nāstitānupalambhanāt /</p>
<h3 id='4.265cd'>4.265cd <small></small></h3>	<p class='l'>tajjñānaśabdāḥ sādhyante tadbhāvāt tannibandhanāḥ //</p>
<h3 id='4.266ab'>4.266ab <small></small></h3>	<p class='l'>siddho hi vyavahāro 'yaṃ dṛśyādṛṣṭāv asann iti /</p>
<h3 id='4.266cd'>4.266cd <small></small></h3>	<p class='l'>tasyāḥ siddhāv asaṃdigdhau tatkāryatve 'pi dhīdhvanī //</p>
<h3 id='4.267ab'>4.267ab <small>(<a href='docExplore?doc_id=PV_4.267ab_4.270cd'>PV_4.267ab_4.270cd</a>)</small></h3>	<p class='l'>vidyamāne hi viṣaye mohād atrānanubruvan /</p>
<h3 id='4.267cd'>4.267cd <small></small></h3>	<p class='l'>kevalaṃ siddhasādharmyāt smāryate samayaṃ paraḥ //</p>
<h3 id='4.268ab'>4.268ab <small></small></h3>	<p class='l'>kāryakāraṇatā yadvat sādhyate dṛṣṭyadṛṣṭitaḥ /</p>
<h3 id='4.268cd'>4.268cd <small></small></h3>	<p class='l'>kāryādiśabdā hi tayor vyavahārāya kalpitāḥ //</p>
<h3 id='4.269ab'>4.269ab <small></small></h3>	<p class='l'>kāraṇāt kāryasaṃsiddhiḥ svabhāvāntargamād iyam /</p>
<h3 id='4.269cd'>4.269cd <small></small></h3>	<p class='l'>hetuprabhedākhyānena darśitodāhṛtiḥ pṛthak //</p>
<h3 id='4.270ab'>4.270ab <small></small></h3>	<p class='l'>ekopalambhānubhavād idaṃ nopalabhe iti /</p>
<h3 id='4.270cd'>4.270cd <small></small></h3>	<p class='l'>buddher upalabhe veti kalpikāyāḥ samudbhavaḥ //</p>

<h2 id='IV.7.d viśiṣṭavedanād arthānāṃ viśeṣāvagamaḥ 271–275'>IV.7.d viśiṣṭavedanād arthānāṃ viśeṣāvagamaḥ 271–275</h2>

<h3 id='4.271ab'>4.271ab <small>(<a href='docExplore?doc_id=PV_4.271ab_4.275cd'>PV_4.271ab_4.275cd</a>)</small></h3>	<p class='l'>viśeṣo gamyate 'rthānāṃ viśiṣṭād eva vedanāt /</p>
<h3 id='4.271cd'>4.271cd <small></small></h3>	<p class='l'>tathābhūtātmasaṃvittir bhedadhīhetur asya ca //</p>
<h3 id='4.272ab'>4.272ab <small></small></h3>	<p class='l'>tasmāt svato dhiyor bhedasiddhis tābhyāṃ tadarthayoḥ /</p>
<h3 id='4.272cd'>4.272cd <small></small></h3>	<p class='l'>anyathā hy anavasthānād bhedaḥ sidhyen na kasyacit //</p>
<h3 id='4.273ab'>4.273ab <small></small></h3>	<p class='l'>viśiṣṭarūpānubhavān nāto 'nyānyanirākriyā /</p>
<h3 id='4.273cd'>4.273cd <small></small></h3>	<p class='l'>tadviśiṣṭopalambho 'taḥ tasyāpy anupalambhanam //</p>
<h3 id='4.274ab'>4.274ab <small></small></h3>	<p class='l'>tasmād anupalambho 'yaṃ svayaṃ pratyakṣato gataḥ /</p>
<h3 id='4.274cd'>4.274cd <small></small></h3>	<p class='l'>svamātravṛtter gamakas tadabhāvavyavasthiteḥ //</p>
<h3 id='4.275ab'>4.275ab <small></small></h3>	<p class='l'>anyathārthasya nāstitvaṃ gamyate 'nupalambhataḥ /</p>
<h3 id='4.275cd'>4.275cd <small></small></h3>	<p class='l'>upalambhasya nāstitvam anyenety anavasthitiḥ //</p>

<h2 id='IV.7.e dṛśyānupalabdhiḥ sadvyavahārabādhikā 276–279'>IV.7.e dṛśyānupalabdhiḥ sadvyavahārabādhikā 276–279</h2>

<h3 id='4.276ab'>4.276ab <small>(<a href='docExplore?doc_id=PV_4.276ab_4.279cd'>PV_4.276ab_4.279cd</a>)</small></h3>	<p class='l'>adṛśye niścayāyogāt sthitir anyatra vāryate /</p>
<h3 id='4.276cd'>4.276cd <small></small></h3>	<p class='l'>yathāliṅgo 'nyasattveṣu vikalpādir na sidhyati //</p>
<h3 id='4.277ab'>4.277ab <small></small></h3>	<p class='l'>aniścayaphalā hy eṣā nālaṃ vyāvṛttisādhane /</p>
<h3 id='4.277cd'>4.277cd <small></small></h3>	<p class='l'>ādyādhikriyate hetor niścayenaiva sādhane //</p>
<h3 id='4.278ab'>4.278ab <small></small></h3>	<p class='l'>tasyāḥ svayaṃ prayogeṣu svarūpaṃ vā prayujyate /</p>
<h3 id='4.278cd'>4.278cd <small></small></h3>	<p class='l'>arthabādhanarūpaṃ vā bhāve bhāvād abhāvataḥ //</p>
<h3 id='4.279ab'>4.279ab <small></small></h3>	<p class='l'>anyonyabhedasiddher vā dhruvabhāvavināśavat /</p>
<h3 id='4.279cd'>4.279cd <small></small></h3>	<p class='l'>pramāṇāntarabādhād vā sāpekṣadhruvabhāvavat //</p>

<p>&lt;IV.8. bhāvasvabhāvacintā 280&gt;</p>

<p>&lt;IV.8.a hetvantarasāpekṣo na dhruvabhāvaḥ 280&gt;</p>

<h2 id='IV.8.b na bhāvanaśvarasvabhāvaniyato bhāvaḥ 280–282'>IV.8.b na bhāvanaśvarasvabhāvaniyato bhāvaḥ 280–282</h2>

<h3 id='4.280ab'>4.280ab <small>(<a href='docExplore?doc_id=PV_4.280ab_4.282cd'>PV_4.280ab_4.282cd</a>)</small></h3>	<p class='l'>hetvantarasamūhasya saṃnidhau niyamaḥ kutaḥ /</p>
<h3 id='4.280cd'>4.280cd <small></small></h3>	<p class='l'>bhāvahetubhavatve kiṃ pāraṃparyapariśramaiḥ //</p>
<h3 id='4.281ab'>4.281ab <small></small></h3>	<p class='l'>nāśanaṃ janayitvānyaṃ sa hetus tasya nāśanaḥ /</p>
<h3 id='4.281cd'>4.281cd <small></small></h3>	<p class='l'>tam eva naśvaraṃ bhāvaṃ janayed yadi kiṃ bhavet //</p>
<h3 id='4.282ab'>4.282ab <small></small></h3>	<p class='l'>ātmopakārakaḥ kaḥ syāt tasya siddhātmanaḥ sataḥ /</p>
<h3 id='4.282cd'>4.282cd <small></small></h3>	<p class='l'>nātmopakārakaḥ kaḥ syāt tena yaḥ samapekṣyate //</p>

<h2 id='IV.8.c anapekṣya eva bhāvo naśvaratve 283–286'>IV.8.c anapekṣya eva bhāvo naśvaratve 283–286</h2>

<h3 id='4.283ab'>4.283ab <small>(<a href='docExplore?doc_id=PV_4.283ab_4.285cd'>PV_4.283ab_4.285cd</a>)</small></h3>	<p class='l'>anapekṣaś ca kiṃbhāvo 'tathābhūtaḥ kadācana /</p>
<h3 id='4.283cd'>4.283cd <small></small></h3>	<p class='l'>yathā na kṣepabhāg iṣṭaḥ sa evodbhūtanāśakaḥ //</p>
<h3 id='4.284ab'>4.284ab <small></small></h3>	<p class='l'>kṣaṇam apy anapekṣatve bhāvo bhāvasya neti cet /</p>
<h3 id='4.284cd'>4.284cd <small></small></h3>	<p class='l'>bhāvo hi sa tathābhūto 'bhāve bhāvas tathā katham //</p>
<h3 id='4.285ab'>4.285ab <small></small></h3>	<p class='l'>ye 'parāpekṣatadbhāvās tadbhāvaniyatā hi te /</p>
<h3 id='4.285cd'>4.285cd <small></small></h3>	<p class='l'>asaṃbhavād vibandhe ca sāmagrī kāryakarmaṇi //</p>

<h2 id='5'>5</h2>

<h3 id='5.001ab'>5.001ab <small>(<a href='docExplore?doc_id=PV_5.001ab_5.001cd'>PV_5.001ab_5.001cd</a>)</small></h3>	<p class='l'>anadhyavasitāvagāhanam analpadhīśaktināpy adṛṣṭaparamārthasāram adhikābhiyogair api /</p>
<h3 id='5.001cd'>5.001cd <small></small></h3>	<p class='l'>mataṃ mama jagaty alabdhasadṛśapratigrāhakaṃ prayāsyati payonidheḥ paya iva svadehe jarām //</div></p>