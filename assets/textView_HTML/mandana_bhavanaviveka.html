<div class='content'><h2 id='pūrvapakṣa'>pūrvapakṣa</h2>

<p>&lt;1&gt;</p>

<h3 id='1,i'>1,i <small>(<a href='docExplore?doc_id=BhāV_1,i_3,i'>BhāV_1,i_3,i</a>)</small></h3>

<p class='l'>	saṃsargamohitadhiyo viviktaṃ dhātugocarāt /</p>
<p class='l'>	bhāvātmānaṃ na paśyanti ye tebhyas sa vivicyate // 1 //</p>

<p>&lt;2&gt;</p>
<p>&lt;3&gt;</p>

<h3 id='3,i'>3,i <small></small></h3>

<p>tathāhy āhuḥ —</p>
<p class='l'>	sāmānādhikaraṇyāt tadarthabhedābhidhānumā /</p>
<p>&lt;4&gt;</p>
<p class='l'>	na tādarthyānumā nāha vṛkṣatāṃ śiṃśapāśrutiḥ // 2 //</p>
<p>iha khalu gaganaśaśaviṣāṇayor akriyamāṇatvād abhavatoḥ bhavataś ca &lt;5&gt; ghaṭādes tattvād bhavatyarthasya kartuḥ karotikarmatā | tathā ca bhavituḥ karotyarthasya kartāṃ prayojaka iti bhavateḥ prayojakavyāpāre&lt;6&gt;ṇijutpadyamānaḥ karotyartham avalambate | tena sā bhāvanā | karotisamānādhikaraṇāś ca pacatyādaya iti teṣāṃ tādarthyānumānam |</p>

<p>&lt;7&gt;</p>

<h3 id='7,i'>7,i <small>(<a href='docExplore?doc_id=BhāV_7,i'>BhāV_7,i</a>)</small></h3>

<p>tadasat | ekādhikaraṇatā hi tadarthabhedābhidhānanimittaṃ naikārthyam avagamayati | tādṛśos sahaprayogānupapatteḥ | na khalu vṛkṣatā śiṃśapādiśabdagocaraḥ, api tv abhidheyapariprāprtatayā gamyamānā | &lt;8&gt; tad evam aikādhikaraṇyaṃ sphuṭaṃ viparyayasādhanam | viśeṣābhidhānonnayanam evettham iti cet — na, tasyāḥ pratyayārthatvenābhyupagamāt | pratyayasya caikatve vācakabhedādṛte vācyanānātvāyogāt | dhātavas tu nānātmānaḥ karotisamānādhikaraṇatayā tadarthaviśeṣābhidhāyina iti sāmpratam |</p>

<p>&lt;9&gt;</p>

<h3 id='9,i'>9,i <small>(<a href='docExplore?doc_id=BhāV_9,i_9,ii'>BhāV_9,i_9,ii</a>)</small></h3>

<p>api ca —</p>
<p class='l'>	bhāvābhāve prayogasya dvidhāpi khalu darśanāt /</p>
<p class='l'>	dhātvarthavartisāmānyaṃ karotyartham upāgamat // 3 //</p>

<h3 id='9,ii'>9,ii <small></small></h3>

<p>kiṃ karoti ghaṇṭā? dhvanatīti na dhvanijanyamanyat | sad api vā &lt;10&gt; na vivakṣitam, dhātvarthamātrajijñāsanāt, tathā ca nābhūtaprādurbhāvanam | ato vastutas tadabhāve 'pi prayujyamānasya karoter iha kutas tadarthaḥ |</p>

<h3 id='10,i'>10,i <small>(<a href='docExplore?doc_id=BhāV_10,i'>BhāV_10,i</a>)</small></h3>

<p>tathā kā kriyā? pākaḥ iti dhātvarthamātrābhidhānāt bhāvanāyā aparāmarśān na bhāvanāviśeṣanimittam aikādhikaraṇyam | &lt;11&gt; gamyamānāpekṣam iti cet — na, tiṅanteṣv api prasaṅgāt | prādhānyāt tiṅanteṣv abhidheyatvam iti cet — na, ihāpi tadviśeṣapraśnād dhātvarthasya &lt;12&gt; tallakṣaṇārthatvāt prādhānyam abhinnam | ataḥ sakaladhātvarthānuyāyinaḥ karoteḥ tatsāmānyam artho nābhūtaprādurbhāvanam iti śabdapravṛttividaḥ &lt;13&gt; pratipedire | tathā cocuḥ — "kriyāvacanā dhātavaḥ | kathaṃ jñāyate kriyāvacanāḥ pacatyādayaḥ iti? yadeṣāṃ karotinā sāmānādhikaraṇyam | kṛbhvastayaḥ kriyāsāmānyavacanāḥ, kriyāviśeṣavacanāś ca pacatyādayaḥ" ||</p>

<h3 id='13,i'>13,i <small>(<a href='docExplore?doc_id=BhāV_13,i_14,i'>BhāV_13,i_14,i</a>)</small></h3>

<p>atha mataṃ na bhāvarahito dhātvarthaḥ | sarveṇa tena kiṃ cid asad upajanyate iti | tan na |</p>
<p>&lt;14&gt;</p>
<p class='l'>	sarvatra yadi dhātvarthebhyāvyaṃ saivāstu bhāvanā /</p>
<p class='l'>	svargabhūtisamartho 'nyo vyāpāraḥ ko 'nupāgataḥ // 4 //</p>

<h3 id='14,i'>14,i <small></small></h3>

<p>bhāvyabhavanasamartho hi vyāpāro bhāvanā | dhātvartha eva cet kasya cid ātmalābhānukūlātmā, sa eva bhāvanā astu, na tadatiricyamānaśarīrā |</p>

<p>&lt;15&gt;</p>

<h3 id='15,i'>15,i <small>(<a href='docExplore?doc_id=BhāV_15,i'>BhāV_15,i</a>)</small></h3>

<p>evaṃ caitat; na khalu svargādiphalodayānukūlaṃ yāgādidhātvarthabhedaprabhāvyaṃ vyāpārāntaram upalabhāmahe yadbhāvanāśabdo 'bhiniviśeta | yāgādaya eva tu svargādiphalodayāya coditās tatsamarthatayā tathāvyapadeśam arhati | avyāpārarūpatvād dhātvarthasya naivam, iti yadi manyeta, vaktavyo vyāpāraḥ — yadi samīhitakāryo&lt;16&gt;pajananānuguṇaḥ sādhyasvabhāvo dharmabhedaḥ tadapekṣayā tathā vyapadeśyaḥ, na dhātvarthas tathāvidhatvam ativartate iti | atha parispandaḥ, tadā tadātmanāṃ tāvat dhātvarthānām avihataṃ bhāvanātvam |</p>

<p>&lt;17&gt;</p>

<h3 id='17,i'>17,i <small>(<a href='docExplore?doc_id=BhāV_17,i_18,i'>BhāV_17,i_18,i</a>)</small></h3>

<p>aspandamānakartṛkeṣu "āste" "yajate" "jānāti" iti cātmakartṛkeṣu tadabhāvaprasaṅgaḥ |</p>

<h3 id='17,ii'>17,ii <small></small></h3>

<p class='l'>	ātmakartṛkam evāha vyāpāraṃ yo 'pi bhāvanām /</p>
<p class='l'>	kartrantare 'sya nākhyātaṃ dhīsāmyān nopacārataḥ // 5 //</p>

<p>&lt;18&gt;</p>

<h3 id='18,i'>18,i <small></small></h3>

<p>yo 'pi manyate sakalapuruṣapratyātmavedanīyaḥ cetanasyātmana audāsīnyapracyutyupalakṣyamāṇātmā prayatnaśabdasaṃvedanīyo vyāpāro bhāvanā, kartrantare 'sya nākhyātaṃ prayujyeta — "kūlaṃ patati", "ratho gacchati", "agnir jvalati" iti | na ca "śṛṇota grāvāṇaḥ" &lt;19&gt; itivatsamāropeṇa prayogaḥ, pratyasyāvailakṣaṇyāt | na hi "ratho gacchati" "karī gacchati" iti pratyayo viśiṣyate |</p>

<h3 id='19,i'>19,i <small>(<a href='docExplore?doc_id=BhāV_19,i_21,i'>BhāV_19,i_21,i</a>)</small></h3>

<p>api ca —</p>
<p class='l'>	dhātugocaranirvṛttiparyantatvāc ca karmatā /</p>
<p class='l'>	sarvatra tasya na paraḥ karaṇābhimate 'py asau // 6 //</p>

<h3 id='19,ii'>19,ii <small></small></h3>

<p>puruṣaprayatno hi dhātvarthanirvṛttimātrāpavargī; sarvatra &lt;20&gt; kāmye naimittike ca tatkarmatāprasaṅgaḥ, vyāpāraviśeṣānupalambhāt | na hi kāmye 'pi prayoge karaṇābhimatasya dhātvarthasya parastāt tatsādhyasvargādiphalaviśeṣasādhanaḥ prayatnabhedaḥ samasti |</p>

<h3 id='20,i'>20,i <small></small></h3>

<p>apūrvannāma na prayatnabhedaḥ, na kartṛvyāpāraḥ, karaṇavyāpāratvābhyupagamāt | anyathā vyāpārasaṅkarāt kārakabhedābhāvaprasaṅgād ity alam anena ||</p>

<p>&lt;21&gt;</p>

<h3 id='21,i'>21,i <small></small></h3>

<p class='l'>	karmaṇo bhāvabhedaṃ yaḥ phalāvadhitayā vadet /</p>
<p class='l'>	tasyādṛṣṭaphaleṣv iṣṭam anuṣṭhānaṃ na yuktimat // 7 //</p>

<h3 id='21,ii'>21,ii <small>(<a href='docExplore?doc_id=BhāV_21,ii^1'>BhāV_21,ii^1</a>)  (<a href='docExplore?doc_id=BhāV_21,ii^2'>BhāV_21,ii^2</a>)</small></h3>

<p>dhātur hi karma svarūpamātreṇopādatte | ākhyātopasaṃdhānāt tu &lt;22&gt; bhāvanātmanā avagamyate | tathā hi — yāvatā karmakṣaṇotpādanicayeneṣṭam arthaṃ sādhayati tāvatyākhyātaṃ prayujyate | atas tena tena phalenāvacchidyamānaḥ sa sa karmakṣaṇotpādanicayaḥ tena tenākhyātenābhidhīyate | tad idaṃ phalāvadhikaṃ karmaṃ bhāvyatayā avasīyate, nābhāvyamānaṃ phalabhāvanāyālam iti | phalotpādikā avasthā &lt;23&gt; ākhyātārthaḥ | "tathā yateta yathā yatkiñcid bhavati" iti darśitam | evaṃ avasthābhedena bhāvanākarmaṇor bhedaḥ | uktaṃ ca — "pūrvāparībhūtaṃ bhāvam ākhyātenācaṣṭe vrajati pacatīty upakramaprabhṛtya&lt;24&gt;pavargaparyantam" iti || tatra pratikṣaṇam apavargavataḥ karmaṇaḥ kāv upakramāpavargau? phalāpekṣayā tu kalpyete iti yo vadet, tasya pratyakṣaphaleṣu karmasu kāmam ārambhavirāmau kalpyete, puraḥ parastāc ca tatparyantakarmakṣaṇapracayaparijñānāt | adṛṣṭaphaleṣu &lt;25&gt; tv anirūpitaphalaparyantaparimāṇabhedeṣu kathaṃ pravartate? na hi niyukto 'py aprasiddhaviṣayaviśeṣaḥ pravartituṃ prabhavati | pravṛttau vā puraḥ phalādarśanāt akṛtaśāstrārtham ātmānam avabudhyamāno na virontum arhati | śāstrārthasya phalotpatteḥ, phalotpattyā ca kṛtaśāstrārthatvād itaretarāśrayaprasaṅgād ity alaṃ prasaṅgena |</p>

<p>&lt;26&gt;</p>

<h3 id='26,i'>26,i <small>(<a href='docExplore?doc_id=BhāV_26,i_26,ii'>BhāV_26,i_26,ii</a>)</small></h3>

<p>prakṛtam anusarāmaḥ —</p>
<p class='l'>	dhātupratyayayor vācye pratīyete na hi kriye /</p>
<p class='l'>	saṃbandho nāvakalpeta dvayoḥ sādhyābhidhāyinoḥ // 8 //</p>

<h3 id='26,ii'>26,ii <small></small></h3>

<p>"yeṣān tūtpattau" ity ākhyātavartī dhātvarthaḥ sādhyaḥ kriyātmopeyate | yadi ca pratyayaḥ kriyāntaram ācakṣīta, kriyādvayaṃ pratīyeta — odanaṃ pacati, karoti ghaṭam iti yathā | na ca tathā pratīyate | tasmān na dhātvarthavyatirekiṇī ākhyāteṣu kriyā asti |</p>

<p>&lt;27&gt;</p>

<h3 id='27,i'>27,i <small>(<a href='docExplore?doc_id=BhāV_27,i_28,i'>BhāV_27,i_28,i</a>)</small></h3>

<p>sādhyasya ca sādhyāntareṇa samatvād asaṃbandhatā | tataś ca tadabhidhāyinoḥ prakṛtipratyayayoḥ samabhivyāhārānupapattiḥ | karaṇatvād dhātvarthasyānupālambha iti cet — na; "yeṣān tūtpattau" &lt;28&gt; iti virodhāt | na hi tadbhāvanābhiprāyam; nāmapadārthasya dhātvarthasaṃbandhe dṛṣṭārthatā, apekṣitasaṃbandhapratipādanārthatvāt |</p>

<h3 id='28,i'>28,i <small></small></h3>

<p>api ca —</p>
<p class='l'>	na bhāve nāpi dhātvarthe kāṣṭhair iti samāgamaḥ /</p>
<p class='l'>	akriyātvād anyarodhāc chābdatvāt karaṇasya ca // 9 //</p>

<p>&lt;29&gt;</p>

<h3 id='29,i'>29,i <small>(<a href='docExplore?doc_id=BhāV_29,i_30,i'>BhāV_29,i_30,i</a>)</small></h3>

<p>na tāvad dhātvarthasaṃbandhitā kāṣṭhānām, karaṇānāṃ kriyāpekṣiṇāṃ atadātmanā karaṇāntareṣṇa saṃgamāyogāt | nāpi bhāvanāsaṃbandhitā, tasyāḥ karaṇāntaroparuddhatvāt | nāpy aṃśāntaratayā saṃbandhaḥ, śābdatvāt karaṇatvasya | tad evaṃ yatra karaṇabhāvaḥ kriyāyāṃ tasyāḥ avaruddhatvāt, dhātvarthe ca akriyātmanyakaraṇatvāt kāṣṭhaiḥ pacatīti saṃbandhābhāvaḥ | arthakṣipta&lt;30&gt;bhāvanādvārakaḥ saṃbandha iti cet — na; avyavadhānena saṃbandhabodhanāt | na hi mṛdā ghaṭam, kāṣṭhaiḥ pacatīti samaḥ saṃbandhāvagamaḥ, ekatra nairākāṅkṣyāt, anyatrānyāpekṣaṇāt ||</p>

<h3 id='30,i'>30,i <small></small></h3>

<p class='l'>	viklidyanti pacantīti na viśeṣaḥ prakalpyate /</p>
<p class='l'>	kaḥ pratyayārtho dhātūktavyāpāro yadi kartṛtā // 10 //</p>

<p>&lt;31&gt;</p>

<h3 id='31,i'>31,i <small>(<a href='docExplore?doc_id=BhāV_31,i'>BhāV_31,i</a>)</small></h3>

<p>api ca — "viklidyanti pacanti" ity ubhayatra prayojakavyāpārasya pratyayenābhidhānam, dhātubhyāṃ ca viklitter iti nārthabhedaḥ syāt | nanv asti tāvat kartṛbhedena vyāpārabhedaḥ tadabhidhānān na doṣaḥ | tathā hi — viklidyantīti taṇḍulāḥ kartāraḥ, &lt;32&gt; pacantīti devadattādayaḥ | kiṃ punarbhavān kartṛlakṣaṇaṃ matvaivam āha — yadi sādhananiyogādikam, kathaṃ taṇḍulānāṃ kartṛtvam? devadattādaya eva kartāra ity aviśeṣaprasaṅgaḥ | athāguṇato dhātunā abhidhīyamānavyāpāratā, ka idānīṃ pratyayārthaḥ? kartṛvyāpārasya bhāvanāyā dhātunaivābhidhānāt | phaladhātvarthārthabhāvanānātvād dhātvarthārtho vyāpāro dhātuvācyaḥ, phalārthas tu dhātvarthakaraṇakaḥ pratyayavācyaḥ | naitat sāram |</p>

<h3 id='32,i'>32,i <small>(<a href='docExplore?doc_id=BhāV_32,i_33,ii'>BhāV_32,i_33,ii</a>)</small></h3>

<p class='l'>	na hi dhātvarthakaraṇaphalabhedaprabhāvanaḥ /</p>
<p class='l'>	dhātvarthaṃ phalabhedaṃ ca vyāpāro dṛśyate 'ntarā // 11 //</p>

<p>&lt;33&gt;</p>

<h3 id='33,i'>33,i <small></small></h3>

<p>yo 'pi vyavahitaphaleṣu dṛśyate, so 'pi dhātvarthāntarātmakaḥ prayatnāntarajanmā, na prācīnadhātugocaraprabhāvanīya iti |</p>

<h3 id='33,ii'>33,ii <small></small></h3>

<p class='l'>	karmaṇā ca karotyartho vyāpto 'tas tadayogataḥ /</p>
<p class='l'>	tadabhāvaḥ pratyayārthasādhane 'pi vibhaktayaḥ // 12 //</p>

<p>&lt;34&gt;</p>

<h3 id='34,i'>34,i <small>(<a href='docExplore?doc_id=BhāV_34,i_34,ii'>BhāV_34,i_34,ii</a>)</small></h3>

<p>karoteḥ sadā sakarmakatvāt tadyogaviraheṇa karotyarthābhāvaṃ pratīmaḥ jvalanaviraheṇeva dhūmābhāvam | tathā hi — na jātu "yajeta svargam", "śayīta svāsthyam" "āsīta sukham" iti dṛṣṭacaraḥ sasargaḥ |</p>

<h3 id='34,ii'>34,ii <small></small></h3>

<p>yadi manvīta saṅgatisamarthavibhaktibhedābhāvād evam | &lt;35&gt; tathā hi — dhātvarthasādhanāvagāhinyaḥ subvibhaktayaḥ, pratyayārthakarmaṇi niyojye svargakāmādau tadadarśanāt |</p>

<h3 id='35,i'>35,i <small>(<a href='docExplore?doc_id=BhāV_35,i_37,i'>BhāV_35,i_37,i</a>)</small></h3>

<p>tac ca vārtam; evaṃ sati śeṣasaṃbandhahetoḥ ṣaṣṭyā avyāhataprasaratvāt | api ca pratyayārthabhāvanākaraṇadhātvarthanāmadheyebhyo viśvajidādibhyaḥ karaṇavibhaktimīkṣamāṇo nedam adhyavasātum arha&lt;36&gt;ti | asty eva karmasaṃbandho "yajeta svargakāmaḥ" iti cet — na; puruṣaviśeṣaṇa(tvena)〈tvāt〉 sākṣādasaṃbandhāt | "svargāya yajeta" iti sākṣātsaṅgatir iti cet — na; akarmarūpatvāt, karmarūpasaṃbandhābhāvasya ca bhāvanābhidhānābhāvahetutvāt | akarmatā &lt;37&gt; ca caturthīnirdeśāt | "svargāya yāgaḥ" iti ca dhātvarthenāpi saṃbandhāt |</p>

<h3 id='37,i'>37,i <small></small></h3>

<p class='l'>	tulyārthatvaṃ bhāvayati bhavatīti prasajyate /</p>
<p class='l'>	kaḥ pratyayārtho dhātūktavyāpāre khalu kartari // 13 //</p>

<h3 id='37,ii'>37,ii <small>(<a href='docExplore?doc_id=BhāV_37,ii'>BhāV_37,ii</a>)</small></h3>

<p>"bhāvayati ghaṭaṃ", "kumbhakāraḥ", "bhavati ghaṭam" ity api prasajyeta, tulyārthatvāt | tathā hi — eka(sya)〈tra〉 kartuḥ kumbhakārasya vyāpāraṃ ṇijācaṣṭe, anyatrākhyātapratyaya iti na bhidyate 'rthaḥ | prayojakavyāpāro ṇijarthaḥ, kartṛvyāpāra ākhyātārthaḥ iti nānārthatvaṃ yo manyate, vaktavyas teneha kartṛprayojakabhedaḥ | yadi sādhanānāṃ pravartayitā nivartayitā ca kartā, sa caikaḥ kumbhakāra eveti tadvyā&lt;38&gt;pārābhidhānāt tulyārthatvam | ghaṭaḥ kartā, prayojakaḥ kumbhakāraḥ iti cet — katham anīśituḥ sādhanapravṛttinivṛttyor ghaṭasya kartṛtvaṃ tādṛśaṃ kulālam atikramya | athāguṇato dhātunā abhidhīyamānavyāpāratvam — kas tarhi idānīm ākhyātārthaḥ? dhātunā abhihitatvāt tadvyāpārasya | na ca vyāpārabhedadarśanam, yena dhātupratyayayor viṣayavibhāgaḥ syāt | &lt;39&gt; karaṇatvaṃ ca śabdato 'nyato vā dhātvarthasyobhayatrāpy aviśiṣṭam iti durvāraṃ tulyārthatvam | ato na pratyayo bhāvanāvacana iti sūktam — "ṇyantasya bhavater arthaḥ kenāṃśenābhidhīyate" iti ||</p>

<h3 id='39,i'>39,i <small>(<a href='docExplore?doc_id=BhāV_39,i_41,i'>BhāV_39,i_41,i</a>)</small></h3>

<p>kiñ ca —</p>
<p class='l'>	kartṛvyāpāra iṣṭaś cet pacyādāv api bhāvanā /</p>
<p class='l'>	dhātvarthāntararūpaḥ syāt so 'py adhiśrayaṇādikaḥ // 14 //</p>

<p>&lt;40&gt;</p>

<h3 id='40,i'>40,i <small></small></h3>

<p>yadi ca kartṛvyāpāro bhāvanā; sa ca pacyādiṣv adhiśrayaṇādikaḥ, taṃ pacir evopādatte, anyathā sidhyativiklidyatibhyām aviśeṣaḥ syāt |</p>

<p>&lt;41&gt;</p>

<h3 id='41,i'>41,i <small></small></h3>

<p>athāpi nopādadīta, tathāpy ādhiśrayatyādidhātvantarārtha iti nānyo dhātvarthād bhāvanāpadārthaḥ | atha mataṃ — karotīty anvitābhāsapratyayaviṣayatayā anuvṛttātmā vyāvṛttāvagrahagrahaṇagocarebhyo &lt;42&gt; dhātvarthebhyo 'nyo bhāvanāpadārtha iti — tad asat | evaṃ hi sāmānyalakṣaṇānupātitayā dhātvarthasāmānyam eva syāt, na padārthāntaraṃ bhāvanāpadārthaḥ |</p>

<h3 id='42,i'>42,i <small>(<a href='docExplore?doc_id=BhāV_42,i_43,i'>BhāV_42,i_43,i</a>)</small></h3>

<p>atha mataṃ — satyaṃ sādhyatayā sāmānyam, na gotvādivattadrūpatayā | ta&lt;43&gt;syāḥ pratipuruṣaṃ śīghūṃ karoti, mandaṃ karotīti svasāmānyaviśeṣābhyāṃ yogāt | dhātvarthavarti tu karaṇarūpaṃ sāmānyam anyad eva |</p>

<h3 id='43,i'>43,i <small></small></h3>

<p>uktaṃ hi —</p>
<p>&lt;44&gt;</p>
<p class='l'>	"anyad eva hi dhātvarthasāmānyaṃ karaṇātmakam /</p>
<p class='l'>	anyac ca bhāvanā nāma sādhyatvena vyavasthitam //"</p>
<p>iti ||</p>

<h3 id='44,i'>44,i <small>(<a href='docExplore?doc_id=BhāV_44,i'>BhāV_44,i</a>)</small></h3>

<p>tad etadapeśalam | tathā hi —</p>
<p class='l'>	na kriyākaraṇākāre dve jñāne anuyāyinī /</p>
<p class='l'>	yataḥ pratīmaḥ sāmānye dve sādhyasamavāyinī // 15 //</p>
<p>&lt;45&gt;</p>
<p>na hi karaṇaṃ karaṇam iti kriyākārakavyatirikte 'rthe pacyādiṣu pratyayaḥ, yataḥ kriyārūpavyatiriktaṃ karaṇātmakaṃ dhātvarthasāmānyaṃ kalpyeta | śīghramandādiṣu tu dhātvarthasāmānyasyaiva karotivācyasyāvāntarasāmānyabhedaḥ śoṇakarkādir ivāśvatvasya |</p>

<p>&lt;46&gt;</p>

<h3 id='46,i'>46,i <small>(<a href='docExplore?doc_id=BhāV_46,i_47,i'>BhāV_46,i_47,i</a>)</small></h3>

<p>uktaṃ ca —</p>
<p class='l'>	"na hi dhātvarthakaraṇaḥ phalabhedaprabhāvanaḥ /</p>
<p class='l'>	dhātvarthaṃ phalabhedaṃ ca vyāpāro dṛśyate 'ntarā //"</p>
<p>〈iti〉 ||</p>
<p class='l'>	vācyo lakṣaṇabhedaś ca nanu dhātvarthabhāvayoḥ /</p>
<p class='l'>	bhāvaḥ parispanda iti yajatyādāv asambhavaḥ // 16 //</p>

<p>&lt;47&gt;</p>

<h3 id='47,i'>47,i <small></small></h3>

<p>avaśyaṃ ca bhāvadhātvarthabhedavādinā tayoḥ spaṣṭo rūpabhedo darśayitavyaḥ | aspandātmā dhātvarthaḥ, spandātmako bhāva iti cet, aspandamānakartṛkeṣu "yajate" "jānāti" ity ākhyātārtheṣu tadabhāvaprasaṅgaḥ | gacchatyādau ca dhātvarthasya bhāvanātvaprasaṅgaḥ | cetanavyāpāras tu purastātpratyuktaḥ |</p>

<p>&lt;48&gt;</p>

<h3 id='48,i'>48,i <small>(<a href='docExplore?doc_id=BhāV_48,i_49,ii'>BhāV_48,i_49,ii</a>)</small></h3>

<p>kaś caiṣa parispandaḥ? na khalv ayam āśrayābhimatād bhedena gamyate | kathaṃ na gamyate? yadā saty apy āśraye pratyakṣe kadā cic calatīti pratyayaprādurbhāvaḥ, 〈ataḥ〉 tadatiriktārthālambanaḥ |</p>

<p>&lt;49&gt;</p>

<h3 id='49,i'>49,i <small></small></h3>

<p>naitat sāram —</p>
<p class='l'>	kāryaṃ vibhāgasaṃyogalakṣaṇaṃ calatīti dhīḥ /</p>
<p class='l'>	ālambatāṃ tato nānyo viśeṣo gamyate sthitāt // 17 //</p>

<h3 id='49,ii'>49,ii <small></small></h3>

<p>sa khalu parispando' kṣagocaraḥ pūrvottaradeśavibhāgasaṃyogaphalo &lt;50&gt; 'bhyupagamyate | tathā ca tāv eva gocarayatveṣa pratyayaḥ | na khalu pūrvottaradeśahānopādāne apratipadyamānaś calatīti budhyate | na ca sthitān nipuṇato 'pi nirūpayadbhir anyo viśeṣaḥ calatīti lakṣyate |</p>

<h3 id='50,i'>50,i <small>(<a href='docExplore?doc_id=BhāV_50,i'>BhāV_50,i</a>)</small></h3>

<p>nanu calitvā sthito 'pi saṃyogavibhāgavān eva, na calatīti &lt;51&gt; gamyate | anyatarakarmajanmanoś ca saṃyogavibhāgayor dviṣṭhatvenobhayatrakriyāpratyayaprasaṅgaḥ | sthāṇuśyenayor vibhāgamātram, ekatra samuditayos taddhetutvam iti cet — anyatarakarmajanmanor ubhayor api prasaṅgaḥ; yadā sthāṇur ekena śyenena saṃyujyate 'nyataś ca viyujyate | na ca kramaviśeṣa&lt;52&gt;vantau tadālambanam | puraḥsaṃyuktaśyenāntaravibhāgapurassare 'pi śyenāntara saṃyoge 'bhāvāt |</p>

<h3 id='52,i'>52,i <small>(<a href='docExplore?doc_id=BhāV_52,i_52,ii'>BhāV_52,i_52,ii</a>)</small></h3>

<p>ucyate —</p>
<p class='l'>	acchinnotpattayo deśaviśeṣatyāgasaṅgamāḥ /</p>
<p class='l'>	tadgocarāḥ padārthānām ākāśo deśa iṣyate // 18 //</p>

<h3 id='52,ii'>52,ii <small></small></h3>

<p>na khalu saṃyogavibhāgamātre calatīti pratyayaḥ | api tv avicchinnotpādasaṃyogavibhāgaprabandhe | sthite ca tadabhāvaḥ | na ca &lt;53&gt; sthāṇau deśaviśeṣaviṣayau saṃyogavibhāgau; saṃyogimātrasyādeśatvāt | na hi śyenau sthāṇor deśāv iti pratiyanti laukikāḥ | ākāśa eva tu sakaladeśipadārthānāṃ deśa iti pratīmaḥ | atas tatpradeśasaṃyogavibhāgāv eva tadālambanam iti sthāṇau na prasaṅgaḥ ||</p>

<h3 id='53,i'>53,i <small>(<a href='docExplore?doc_id=BhāV_53,i_54,ii'>BhāV_53,i_54,ii</a>)</small></h3>

<p>nanu vyomno 'pratyakṣatvād vāyuvanaspatisaṃyogavibhāgavattatsaṃyogavibhāgānāṃ pratyakṣāvṛttitvenānaindriyakatvād indriyajanmanaḥ pratyakṣasya viṣayatā na yuktā |</p>

<p>&lt;54&gt;</p>

<h3 id='54,i'>54,i <small></small></h3>

<p>na na yuktā | anyathā —</p>
<p class='l'>	kathaṃ gamyeta vayaso niyatā dhāradeśatā /</p>
<p class='l'>	calato 'kṣātivṛttāś ced vihāyodeśasaṅgamāḥ // 19 //</p>

<h3 id='54,ii'>54,ii <small></small></h3>

<p>apratyakṣatve hi nabhovibhāgasaṃyogādīnāṃ kathaṃ patati patatriṇi deśabhedādhikaraṇajñānam? kriyayā kāraṇena kāryānumānād iti ced — na; niyatadeśādhikaraṇapratīteḥ | iha prāptaḥ, neha iti niyatapratyayo na deśaviśeṣasaṃyogāpratyakṣatāyām avakalpate | viyadvitatālokanivahabhedād upapanna iti cet — sa eva tarhy ākāśadeśa iti tadvartisaṃyogavibhāgau pratyakṣau |</p>

<p>&lt;55&gt;</p>

<h3 id='55,i'>55,i <small>(<a href='docExplore?doc_id=BhāV_55,i_56,i'>BhāV_55,i_56,i</a>)</small></h3>

<p>api ca — pratyakṣāpratyakṣavṛttyor api saṃyogavibhāgayoḥ siddhayoḥ pratyakṣatvakalpanā yuktā, na tv asiddhasya karmaṇaḥ | tābhyām eva tarhi &lt;56&gt; saṃyogavibhāgābhyāṃ kriyām anumimīmahe, kādācitkayor ahetutvānupapatteḥ | kādācitkatvād eva cāśrayamātrahetutvāyogāt hetvantarāpekṣaṇāt |</p>

<h3 id='56,i'>56,i <small></small></h3>

<p>naitat sāram; yataḥ —</p>
<p class='l'>	nityatve sarvadā janma syāt saṃyogavibhāgayoḥ /</p>
<p class='l'>	anityatve 'sya yo hetus tayor evāstu tena kim // 20 //</p>

<h3 id='56,ii'>56,ii <small>(<a href='docExplore?doc_id=BhāV_56,ii_57,i'>BhāV_56,ii_57,i</a>)</small></h3>

<p>tad dhi karma saṃyogavibhāgābhyāṃ nityam anityaṃ vā anumīyate | nityatve hetusannidhānād dhetvantarānapekṣatvāc ca sadā saṃyogavibhāgo&lt;57&gt;tpādaprasaṅgaḥ | anityatve tu tasyāpi hetumattvāt taddhetvabhimatād eva tatsiddhir iti kim antargaḍunā karmaṇā |</p>

<h3 id='57,i'>57,i <small></small></h3>

<p>yas tu manyate — nityatvād antaraṅgatvāc ca karmaiva kāraṇaṃ saṃyogavibhāgayoḥ, na prayatnādi, bahiraṅgatvāt vyabhicāritvāc ca | tathā hi — karmaikārthasamavāyinaḥ saṃyogavibhāgasaṃskārāḥ | karmaṇi ca sati &lt;58&gt; niyogatas tatsadbhāvaḥ, kāryānumitasya hetos tadabhāve sattāpramāṇābhāvāt | prayatnas tv ātmasthaḥ | saty api ca prayatne bahuṣu saṃyukteṣu kaś cid eva prayatnād deśāntaraṃ prāpnoti |</p>

<h3 id='58,i'>58,i <small>(<a href='docExplore?doc_id=BhāV_58,i_58,ii'>BhāV_58,i_58,ii</a>)</small></h3>

<p>sa vaktavyaḥ —</p>
<p class='l'>	prasiddhasyāntaraṅgatvān nityatvād dhetutā bhavet /</p>
<p class='l'>	akāraṇatvam anyasya yadi karma tataḥ katham // 21 //</p>

<h3 id='58,ii'>58,ii <small></small></h3>

<p>bahusamavadhāne hi nityatvāntaraṅgatvābhyāṃ prasiddhasadbhāvaṃ vastu &lt;59&gt; hetur iti vyavasthāpyate, na tv aprasiddhasadbhāvasya kalpanā | tadviparītasya hetutvam anupapannam iti, tādṛśam aprasiddhasadbhāvam api parikalpyata iti yadi matam, hanta tarhi karmaṇo 'pi tadakāraṇam āpatati |</p>

<h3 id='59,i'>59,i <small>(<a href='docExplore?doc_id=BhāV_59,i_60,i'>BhāV_59,i_60,i</a>)</small></h3>

<p>atha mataṃ vyadhikaraṇam api sambandhāt kutaś cic ca pratibandhād dṛṣṭavyabhicāram api tatkarmaṇaḥ kāraṇam, saṃyogavibhāgābhyāṃ kim a&lt;60&gt;parāddham? yena dṛṣṭaṃ kāraṇaṃ parityajyādṛṣṭaṃ mṛgyate | prāyeṇa ca karmahetavaḥ saṃyogavibhāgaikādhikaraṇā iti yatkiñcid etat |</p>

<h3 id='60,i'>60,i <small></small></h3>

<p class='l'>	hetusattā ca kāryeṇa tataḥ prāganumīyate /</p>
<p class='l'>	vartamānāvabhāsaḥ syān na kriyādhigamas tataḥ // 22 //</p>

<h3 id='60,ii'>60,ii <small>(<a href='docExplore?doc_id=BhāV_60,ii_62,i'>BhāV_60,ii_62,i</a>)</small></h3>

<p>kāryopajananaṃ pratyanantarakālīnaṃ hetusattvaṃ tadupayogi, na &lt;61&gt; kāryakālam, tasya tadā siddhatvāt | ataḥ kāryeṇa kāraṇam anumimānaḥ tatprākkālam evānumimīte, na vartamānakālam | tathā ca phalaliṅgātmajanmā tataḥ prākkālakriyāgocaraḥ pratyayo na vartamānāvagrahaḥ syāt |</p>

<p>&lt;62&gt;</p>

<h3 id='62,i'>62,i <small></small></h3>

<p>api ca —</p>
<p class='l'>	saṃyogāntaṃ vartamānaṃ tata unnīyate katham /</p>
<p class='l'>	vibhāgato mīyamānaṃ sthāṇāv apy etad āpatet // 23 //</p>

<h3 id='62,ii'>62,ii <small>(<a href='docExplore?doc_id=BhāV_62,ii_63,i'>BhāV_62,ii_63,i</a>)</small></h3>

<p>saṃyogāntaṃ karma saṃyogotpādajñānakṣaṇottarakālam anumīyamānaṃ na vartamānam | saṃyogavibhāgau tu vartamānau | jñānānurūpaś ca &lt;63&gt; viṣayo na tadviparītaḥ | tasmāt tayor eva calatītipratyayaviṣayatā, na tu karmaṇaḥ |</p>

<h3 id='63,i'>63,i <small></small></h3>

<p>atha vibhāgānumeyatvāt tam upajanayya āsaṃyogotpādaṃ vyavasthānād vartamānam anumīyata iti | tad asat | sthāṇāv api prasaṅgāt, vibhāgasya tulyatvāt | tat guṇaviśeṣa eva dhātūpādānaḥ kriyā, &lt;64&gt; na tu tadatiricyamānātmā kriyāpadārthaḥ, yaḥ pratyayasya dhātor vā abhidheyaḥ syāt |</p>

<h3 id='64,i'>64,i <small>(<a href='docExplore?doc_id=BhāV_64,i_65,i'>BhāV_64,i_65,i</a>)</small></h3>

<p>yad apy anumānam — yat sarveṣu sādhaneṣu satsu kadā cit pacatīti pratyayo bhavatīti | tan na —</p>
<p class='l'>	siddher guṇaviśeṣeṇa pacatīty api saṃvidaḥ /</p>
<p class='l'>	kriyāpadārthasyānyasya nānumānaṃ prakalpate // 24 //</p>

<p>&lt;65&gt;</p>

<h3 id='65,i'>65,i <small></small></h3>

<p>yaḥ khalu taṇḍulāvayaveṣu vibhāgalakṣaṇaḥ praśithilasaṃyogalakṣaṇo vā guṇabhedas tasya sannihiteṣv api sādhaneṣu kadā cid bhāvāt tannibandhanaḥ pacatīti pratyaya iti na tatra kriyāpadārthānumānaṃ yuktam |</p>

<h3 id='65,ii'>65,ii <small>(<a href='docExplore?doc_id=BhāV_65,ii'>BhāV_65,ii</a>)</small></h3>

<p>tata eva tarhi guṇaviśeṣāt kādācitkāt tad astu | anyathā &lt;66&gt; sādhanasannidhimātra evaiṣa syāt | na, karmaṇy api tathā prasaṅgāt; karmāntarānumāne cānavasthāprasaṅgāt; agnisaṃyogasya ca krameṇa bhāvāt prakṛṣyamāṇatvāc ca taddhetor na tasya sādhanasannidhimātra eva bhāvaḥ | tasyaiva tarhi saṃyogasya kāraṇaṃ karmeti cet — na, prayatnāder eva karmahetos taddhetutvāt |</p>

<p>&lt;67&gt;</p>

<h3 id='67,i'>67,i <small>(<a href='docExplore?doc_id=BhāV_67,i_67,ii'>BhāV_67,i_67,ii</a>)</small></h3>

<p>taditthaṃ yāgādivyatiriktabhāvanābhāvāt —</p>
<p class='l'>	yāgena bhāvayet svargam ity arthaḥ parikalpitaḥ /</p>
<p class='l'>	svargakāmasya yāge tu niyogaḥ sampratīyate // 25 //</p>

<h3 id='67,ii'>67,ii <small></small></h3>

<p>satyāṃ hi bhāvanāyāṃ yāgasya karaṇatvam, karmāpekṣitvāc ca &lt;68&gt; tasyāpekṣāyāṃ puruṣaviśeṣaṇasyāpi iṣṭeḥ sāmarthyāt karmatvam avadhāryate | tadabhāve tu mandānvipralabdhum eṣa parikalpananimitto vākyārtho — yāgena bhāvayet svargam iti | puruṣaviśeṣasya tu niyogo yāge 'vagamyate |</p>

<p>&lt;69&gt;</p>
<p>&lt;70&gt;</p>

<h3 id='70,i'>70,i <small>(<a href='docExplore?doc_id=BhāV_70,i_71,i'>BhāV_70,i_71,i</a>)</small></h3>

<p>tasmiṃs tv anuṣṭhite svargādiphalaṃ svato 'nyato vā kutaś cid bhaviṣyati, naiva vā; na tv ayam arthaḥ śakyo 'bhyupagantum |</p>

<h3 id='70,ii'>70,ii <small></small></h3>

<p>nanu puruṣaviśeṣaṇam apy etan na sambhavati, ayogānyayogātya&lt;71&gt;ntāyogānām anyatamasyāpi vyavacchedāsaṃbhavāt | jātyā ca tasyābhāvāt |</p>

<h3 id='71,i'>71,i <small></small></h3>

<p>sādhyatvam api tarhy anupapannam, svargasya tathā anirdeśāt, &lt;72&gt; viśeṣaṇasyaiva cārthādbhāvanāsambandhābhyupagamāt | vartamānecchāviśeṣaṇatvam itarasyāpy aviruddham |</p>

<h3 id='72,i'>72,i <small>(<a href='docExplore?doc_id=BhāV_72,i_73,i'>BhāV_72,i_73,i</a>)</small></h3>

<p>na, phalanimittayor anyatarāpatteḥ | nimittatve ca yāvajjīvaśrutyupasaṃhāre tadānarthakyam, anupasaṃhāre tv etasyāḥ |</p>

<p>&lt;73&gt;</p>

<h3 id='73,i'>73,i <small></small></h3>

<p>syāt tāvad eṣa nityeṣu parihāro nānityeṣu | api cānarthakyaṃ syād ity anartho nāvagantuṃ śakyata ity uktam | punarupadeśād vā svargakāmaḥ punaḥ prayokṣyata iti nānarthakyam |</p>

<p>&lt;74&gt;</p>

<h3 id='74,i'>74,i <small>(<a href='docExplore?doc_id=BhāV_74,i_76,i'>BhāV_74,i_76,i</a>)</small></h3>

<p class='l'>	buddhvaitad evaṃ bhagavāndadarśaṃ khalu bādariḥ /</p>
<p class='l'>	na dravyaguṇasaṃskāravyatirikte 'sti śeṣatā // 26 //</p>

<h3 id='74,ii'>74,ii <small></small></h3>

<p>dravyaguṇayoḥ khalu yogyatā | ataḥ kārakavibhaktito vā &lt;75&gt; kriyāyāṃ śeṣabhāvo 'vagamyate | saṃskāro 'pi sammārgādiḥ śabdato vastuto vā karmasambandhī, tatra āpannaśeṣatvaḥ tanmukhena kriyāyāṃ śeṣabhāvaṃ yāyāt |</p>

<p>&lt;76&gt;</p>

<h3 id='76,i'>76,i <small></small></h3>

<p>yāgas tu prakṛtyā akarmako devatākarmako vā kathaṃ svargeṇa sambadhyeta? bhāvanākarmaṇā tena tadvyavahitaḥ saṃbadhyeta | sā ca nāstīti manyamāno bhagavānbādarirdravyaguṇasaṃskāreṣv eva śeṣabhāva iti mene — iti pūrvaḥ pakṣaḥ ||</p>

<h2 id='siddhānta'>siddhānta</h2>

<p>&lt;77&gt;</p>

<h3 id='77,i'>77,i <small>(<a href='docExplore?doc_id=BhāV_77,i_79,i'>BhāV_77,i_79,i</a>)</small></h3>

<p>atrocyate —</p>
<p class='l'>	anekārthatvam anyāyyaṃ tenaikādhikaraṇyataḥ /</p>
<p class='l'>	karotinā tiṅanteṣu bhāvabhedo 'numīyate // 27 //</p>

<p>&lt;78&gt;</p>
<p>&lt;79&gt;</p>

<h3 id='79,i'>79,i <small></small></h3>

<p>ghaṭaṃ karotīty atra tāvajjananotpādanādiśrutiviṣayāṃ bhāvanāṃ karotir ācaṣṭe | sa ca pacatyādisamānādhikaraṇo 'pi nānyatra vartitum arhati | anekārthatve 'py anaikāntikatvāt tato 'bhidheyaniścayā&lt;80&gt;yogād apy avyavahārāpatteḥ | parigatasāmarthyānusāreṇa ca prayogopapattau sāmarthyāntaraparikalpanāyogāt, pratītabādhād apratītakalpa&lt;81&gt;nāc ca, prayogāntare 'pi prayogāntaranirjñātasyaiva pratyayāt | kiṃ karotīti cotpādanāyā evādhigamāt | evaṃ bhāvanābhidhānena karotinā samānādhikaraṇatayā ākhyātapadānāṃ tadviśeṣābhidhāyitvam anumīyate |</p>

<p>&lt;82&gt;</p>

<h3 id='82,i'>82,i <small>(<a href='docExplore?doc_id=BhāV_82,i'>BhāV_82,i</a>)</small></h3>

<p>yady api pratyayo 'bhedān na viśeṣāvagamāyālam, padantuprakṛtibhedabhinnaṃ prakṛtyarthānuraktapratyayārthapradhānam | pratyayo 'pi paurvāparyaniyamāt padavan na svatantraḥ sāmānyamātre dhiyamādadhāti, api tu &lt;83&gt; prakṛtyapekṣayā ācakṣāṇaḥ svārtham eva samarpayati | sarvathā tāvat padaṃ &lt;84&gt; viśeṣe vartate | tena tāvat svato bhedavatyā api dhātvarthopadhānavyajyamānasphuṭaviśeṣāyās tatra viśeṣābhidhānam aviruddham |</p>

<p>&lt;85&gt;</p>

<h3 id='85,i'>85,i <small>(<a href='docExplore?doc_id=BhāV_85,i_87,i'>BhāV_85,i_87,i</a>)</small></h3>

<p>nanu pratyayasya sāmānyam abhidheyam iṣṭam, tat katham ubhayos sāmānyābhidhāyinor aikādhikaraṇyam?</p>

<p>&lt;86&gt;</p>

<h3 id='86,i'>86,i <small></small></h3>

<p>ucyate —</p>
<p class='l'>	bhedopahitasāmānyavacano 'py apṛthakśrutiḥ /</p>
<p class='l'>	ko rājā yāti? pāñcālarāja ity abhivīkṣyate // 28 //</p>

<p>&lt;87&gt;</p>

<h3 id='87,i'>87,i <small></small></h3>

<p>praśnavartinā hi sāmānyaśabdena vyavacchinnasāmānyaviṣayāḥ śrutayaḥ paridṛṣṭasamānādhikaraṇaprayogāḥ; ko rājā yāti? pāñcālarāja iti yathā |</p>

<h3 id='87,ii'>87,ii <small>(<a href='docExplore?doc_id=BhāV_87,ii_89,i'>BhāV_87,ii_89,i</a>)</small></h3>

<p>yukta evottare sāmānyanirdeśaḥ; anyathā praśnagataṃ tadapekṣaṇīyaṃ &lt;88&gt; syāt, viśeṣatas tu bhāvanāyā asaṃvijñānapadabhedatvāt paropadhānavyajyamānasphuṭaviśeṣāyāḥ | tasmān na siddhasādhanam, na viparyayasādhanam, na dṛṣṭāntābhāvaḥ |</p>

<p>&lt;89&gt;</p>

<h3 id='89,i'>89,i <small></small></h3>

<p class='l'>	bhāvābhāve prayogas tu dvidhāpi na nirīkṣyate /</p>
<p class='l'>	antatas so 'sti dhātvarthagocaro lakṣyate tathā // 29 //</p>

<p>&lt;90&gt;</p>

<h3 id='90,i'>90,i <small>(<a href='docExplore?doc_id=BhāV_90,i'>BhāV_90,i</a>)</small></h3>

<p>ghaṇṭā dhvanatīti bhāvyābhāvena bhāvanāyā abhāva ucyate | sarvaś ca dhātvarthaḥ kiñ cid asad utpādayati | dhvananam api duḥkhaṃ jñānaṃ vā | antato dhātvartha eva bhāvyaḥ | na hi sarvatra dhātvarthasya karaṇataiva, karmatāpi tu kvacit tanmātranirvṛttivivakṣāyām | kā &lt;91&gt; kriyā? pākaḥ iti ca, dvividhatvāc chabdārthasya śrautalakṣyamāṇabhedena | ato nābhāvo bhāvanāyāḥ śabdataḥ, tadviśeṣalakṣaṇārthatvāt pākaśabdasya |</p>

<p>&lt;92&gt;</p>

<h3 id='92,i'>92,i <small>(<a href='docExplore?doc_id=BhāV_92,i_93,i'>BhāV_92,i_93,i</a>)</small></h3>

<p>tiṅante 'pi tarhi lakṣyamāṇa eva bhāvo 'stu | naitat sāram | yataḥ —</p>
<p class='l'>	kaḥ pākaḥ pacatīty atra buddhibhedam apahnute /</p>
<p class='l'>	na bhāvanāpārāmarśam antareṇa ca bhāvyatā // 30 //</p>

<p>&lt;93&gt;</p>

<h3 id='93,i'>93,i <small></small></h3>

<p>idaṃ bhavān pṛṣṭo vyācaṣṭām — pākaḥ pacatīty anayor dhātvartho bhidyate, na vā bhidyate, iti | ko hi sphuṭaṃ pratyayabhedam avajānīte | tathā hi — tiṅante bhāvyaḥ sa gamyate na tathā(bhūto)〈rūpo〉 ghañante, &lt;94&gt; bhāve tadvidhānāt, śuddhasya ca dhātvarthasya tattvavyākhyānāt — "dhātvarthaḥ kevalaḥ śuddho bhāva ity abhidhīyate" iti ||</p>

<h3 id='94,i'>94,i <small>(<a href='docExplore?doc_id=BhāV_94,i_96,i'>BhāV_94,i_96,i</a>)</small></h3>

<p>tat tarhi bhāvyatvaṃ bhāvanāsaṃsparśakṛtam iti tiṅantānāṃ sā &lt;95&gt; arthaḥ | gamyamānatve hi tiṅantaghañantayoḥ naiva dhīr bhidyeta, aviśeṣāt |</p>

<h3 id='95,i'>95,i <small></small></h3>

<p>na ca sādhanasambandhād bhedaḥ, "gamyate" "sthīyate" iti prasaṅgāt |</p>

<p>&lt;96&gt;</p>

<h3 id='96,i'>96,i <small></small></h3>

<p>kiñ ca —</p>
<p class='l'>	pākaṃ karoti pacatīty ākhyātārtho nidarśyate /</p>
<p class='l'>	bhedena śabdavṛttijñaiḥ pākādau na tv ayaṃ kramaḥ // 31 //</p>

<p>&lt;97&gt;</p>

<h3 id='97,i'>97,i <small>(<a href='docExplore?doc_id=BhāV_97,i_97,ii'>BhāV_97,i_97,ii</a>)</small></h3>

<p>pacati, pākaṃ karotīti tiṅantapadārthaṃ bhedena nidarśayati nāpratipadya bhedam, pākādiṣu tu na tathā, bhedapratipatter abhāvād iti gamyate |</p>

<h3 id='97,ii'>97,ii <small></small></h3>

<p>parikalpya bhedaṃ tathopadarśanam, pākasyābhinirvartanaṃ karo&lt;98&gt;tīti yatheti cet — na, pākādāv anidarśanāt | śabdopakalpitas tiṅanteṣv api bheda iti cet — astu tāvac chabdārthabhedaḥ, vastuny upapādayiṣyate |</p>

<p>&lt;99&gt;</p>

<h3 id='99,i'>99,i <small>(<a href='docExplore?doc_id=BhāV_99,i^1'>BhāV_99,i^1</a>)  (<a href='docExplore?doc_id=BhāV_99,i^2'>BhāV_99,i^2</a>)</small></h3>

<p>nanv evaṃ bhāvanāyā api sādhyarūpāyāḥ pratīter bhāvanāntarāpātāḥ, tad api tathaivety anavasthā | yad api mataṃ vyāpāro hi sā, rūpam eva tasyāḥ tādṛśam aparādhīnopajananam, ato rūpāt tathātva&lt;100&gt;siddhiḥ nānyasaṃsparśavyapekṣiteti, dhātvartho 'pi tarhi tathā astu | tathā hi — so 'pi vastutas tathābhavan na vā āpāditatathābhāvaḥ svaśabdaiḥ vyāpārātmopādīyate; ghañādiṣv api kārakasambandhopapatteḥ, anyathā avyāpāre kārakasambandhāyogāt, avyāpārasambandhinaḥ kārakatvānupapatteḥ, kriyāsambandhaprabhāvitatvā&lt;101&gt;t kārakabhāvasya | buddhibhedas tu pākādiṣu pratyayopāttena siddhabhāvenābhibhavāt, anabhibhavāc ca pacatyādau | tac cānabhibhūtaṃ rūpam anyathāśakyanidarśanaṃ vyāpārāntarasaṃsparśenaiva nidarśayanti bhāvanāyā iva | na ca siddhasādhyatayor aikaśabdyaṃ viruddham bhedābheda&lt;102&gt;yor iva gotvādiṣu, bhinnaprakṛtipratyayopādānatvāt | bhāvyarūpapratītinidarśanābhyāñ ca dhātvarthasya tiṅanteṣu bhāvanām icchato &lt;103&gt; dhātvarthasya karmatvaprasaṅgaḥ, karaṇatvaṃ na syāt | tasmād dhātvartha eva vyāpārātmā svaśabdopādānaḥ phalabhavanasamartho bhāvanā kriyā ceti sāmpratam ||</p>

<h3 id='103,i'>103,i <small>(<a href='docExplore?doc_id=BhāV_103,i_104,i'>BhāV_103,i_104,i</a>)</small></h3>

<p>tad etad asamañjasam —</p>
<p class='l'>	dṛśyamāne vastubhede neṣṭā śabdārthamātratā /</p>
<p class='l'>	pratyayārthenābhibhavaḥ siddhe tadbhāvaniścaye // 32 //</p>

<p>&lt;104&gt;</p>

<h3 id='104,i'>104,i <small></small></h3>

<p>darśayiṣyate hy avyāpārātmano dhātvarthād bhedavatī kriyā | ato na śabdasāmarthyavilasitam evaitad iti yuktam | asati vastuni tathā &lt;105&gt; nāma bhavet | sambandhagrahaṇāpekṣatvāc ca śabdasya na vastusvarūpakḷptyai vibhavaḥ | niścite ca dhātubhiḥ bhāvyatāyā ihopādāne abhibhavābhidhānaṃ yuktam | na ca tathā, pramāṇābhāvāt, sādhana&lt;106&gt;sambandhasya gamyamānabhāvanāviṣayatvāt, tathāpi nidarśanāt "śaṅkulayā khaṇḍaḥ" iti |</p>

<h3 id='106,i'>106,i <small>(<a href='docExplore?doc_id=BhāV_106,i_108,i'>BhāV_106,i_108,i</a>)</small></h3>

<p class='l'>	viklidyanti pacantīti na viśeṣaḥ prakalpate /</p>
<p class='l'>	ṛte vyāpāranānātvāt kartṛbhedo 'pi vai kutaḥ // 33 //</p>

<p>&lt;107&gt;</p>

<h3 id='107,i'>107,i <small></small></h3>

<p>na tāvat tiṅanteṣu dhātvartha eva vyāpārātmopādīyate, viklidyanti pacantīti dhātvarthābhedāt pratyayābhedaprasaṅgāt | kartṛbhedān naivam iti cet — na, vyāpārabhedam antareṇa tadanupapatteḥ | yathā sādhanānāṃd niyoktṛtve kartṛlakṣaṇe yajñadattādaya eva kartāro na taṇḍulāḥ, abhidhīyamānavyāpāratve tu taṇḍulā eva | anena bhinatti, dalati, &lt;108&gt; chinatti, dvidhābhavatītyādayo vyākhyātāḥ | tasmād dhātvarthātirikto vyāpāra upeyaḥ, yatkṛto 'rthabhedaḥ kartṛbhedaś ca ||</p>

<h3 id='108,i'>108,i <small></small></h3>

<p>aparaḥ kalpaḥ — syān mataṃ karmasamavāyikriyeṣv eva dhātvarthātirikto vyāpāro gamyate | kartṛsthakriyeṣu katham? | ucyate —</p>
<p>&lt;109&gt;</p>
<p class='l'>	ṛte vyāpāranānātvāt kartṛbhedo 'pi vai kutaḥ // (33cd)</p>

<h3 id='109,i'>109,i <small>(<a href='docExplore?doc_id=BhāV_109,i'>BhāV_109,i</a>)</small></h3>

<p>"ṛtvijo yajanti" "yajate yajamānaḥ" ity aguṇato dhātunā abhidhīyamānavyāpārasya kartṛtvāt saṅkalpaviśeṣasya ca yajyabhidheyasya yajamānavyāpāratvāt "yajanti yājakāḥ" ity anupapattiḥ | dhātvarthātiriktavyāpāraprādhānyavivakṣāyāṃ tūpapadyate | nanv anabhi&lt;110&gt;dhāne 'pi vyāpārabhedasya dravyaparityāgasaṅkalpamātrasyābhidhāne 'pi yajatinā svātantryavivakṣābhedāt kartṛbhedaḥ karaṇabheda ivātiśayavivakṣābhedād upapadyate | kim idaṃ svātantryam? sādhanānāṃ niyoktṛ&lt;111&gt;tvam | kāṣṭhādīni pacantīti katham? niyojyāntarābhāvāt niyogavivakṣayā prayogo nasyāt | tasmāt prādhānyena pratipādyamānavyāpāratā svātantryam ity āstheyam | tathā coktam — "sthālīsthe yatne kathyamāne sthālī svatantrā" iti ||</p>

<p>&lt;112&gt;</p>

<h3 id='112,i'>112,i <small>(<a href='docExplore?doc_id=BhāV_112,i'>BhāV_112,i</a>)</small></h3>

<p>bhavatu vyāpārabhedaḥ, 〈sa ca〉 dhātūpādāna evāstu | tathā ca pacinā devadattādivyāpāropādānāt viklidinā cānupādānāt "viklidyanti" "pacanti" ity arthabhedakartṛbhedau | yajinā ca &lt;113&gt; ṛtvijāṃ vyāpārasya tādarthyād abhidhānād ṛtvijāṃ kartṛtvopapattiḥ | yathoktam — "tadabhisandhipūrvakaṃ preṣaṇamadhyeṣaṇaṃ vā yuktaṃ tatsarvaṃ pacyarthaḥ" iti ||</p>

<h3 id='113,i'>113,i <small>(<a href='docExplore?doc_id=BhāV_113,i_116,i'>BhāV_113,i_116,i</a>)</small></h3>

<p>naitat sāram —</p>
<p>&lt;114&gt;</p>
<p class='l'>	viklittimātrasaṅkalpaviśeṣaikāvalambanau /</p>
<p class='l'>	jñāyamānatadarthatvān neṣṭāv anyābhidhāyinau // 34 //</p>

<h3 id='114,i'>114,i <small></small></h3>

<p>"pākaḥ" "yāgaḥ" iti viklittimātraṃ saṅkalpamātraṃ cācakṣāte paciyajī, na tadatiriktaṃ kartṛvyāpāram, pākasya kriye&lt;115&gt;&lt;116&gt;ty anidarśanāt |</p>

<h3 id='116,i'>116,i <small></small></h3>

<p>tathā "pacyante taṇḍulāḥ svayam eva" "yajate yajamānaḥ" iti, &lt;117&gt; tanmātrasyaiva tadvyāpāratvābhyupagamāt | tathā ca "pacati devadattaḥ", "yajanti yājakāḥ" iti prajñāyamānatadarthasya nārthāntaraviṣayatvaṃ yuktam |</p>

<h3 id='117,i'>117,i <small>(<a href='docExplore?doc_id=BhāV_117,i_119,i'>BhāV_117,i_119,i</a>)</small></h3>

<p>avyabhicārād dhi tāvanmātram arthaḥ, nādhikam, vyabhicārāt, śabdāntaranibandhanatvāc ca, pratyayāgame hi pratīyamānaḥ tadartha eva &lt;118&gt; kartṛvyāpāraḥ | pradhānānāñ ca prāyeṇa pratyayārthatvāt prādhānyād api pratyayārthatvam |</p>

<p>&lt;119&gt;</p>

<h3 id='119,i'>119,i <small></small></h3>

<p>astyādiṣu vyabhicāra iti cet — na, vastuto 'bhāve 'pi śabdāt pratīteḥ | anyathā asti bhāvaḥ sattety abhedāt |</p>

<p>&lt;120&gt;</p>
<p>&lt;121&gt;</p>

<h3 id='121,i'>121,i <small>(<a href='docExplore?doc_id=BhāV_121,i_127,i'>BhāV_121,i_127,i</a>)</small></h3>

<p>sattāyā eva sādhyarūpeṇa dhātunopādānāt sādhyatāpratītiḥ, na punaḥ pratyayena bhāvanāyā abhidhānāt | sattā bhāva iti ca sattāyā dhātunaiva siddharūpeṇa upādānāt siddharūpapratītiḥ, na punaḥ pratyayena bhānāyā anabhidhānāt | vyāpārasaṃsparśakṛtasya sādhyatvasya pacyādau niścayāt | ihaiva tarhi vyabhicāraḥ "yajate yajamānaḥ", &lt;122&gt; "pacyante svayam eva taṇḍulāḥ" iti | vyāpārāntaropagame vā dhātor avyabhicāraḥ | na, abhyupagamāt lenābhidhānasya, tannibandhanatvāt ta&lt;123&gt;syānyathā〈pi〉 siddheḥ pākādiṣu vyabhicārāt, bhedenānidarśanād apratīteḥ, itaratra tair niṣkarṣaṇāt, atulyārthatvāt tanniṣkarṣaḥ, sā&lt;124&gt;mānyaviśeṣayoḥ sādhyasādhanabhāvāyogāt, sāmānyasyāsādhyatvāt, anabhidheyākhyānāpatteḥ |</p>

<p>&lt;125&gt;</p>
<p>&lt;126&gt;</p>
<p>&lt;127&gt;</p>

<h3 id='127,i'>127,i <small></small></h3>

<p>kiñ ca —</p>
<p class='l'>	tad eva tasya karaṇaṃ na vai karma ca kalpate /</p>
<p class='l'>	bhāvanāṃ saṅgirante 'to dhātvarthavyatirekiṇīm // 35 //</p>

<h3 id='127,ii'>127,ii <small>(<a href='docExplore?doc_id=BhāV_127,ii'>BhāV_127,ii</a>)</small></h3>

<p>"yajetāśvamedhena", "īje bahubhir yajñaiḥ", "svaṃ yajñaṃ yajati" ity ekatve kriyākārakabhāvānupapattiḥ | sāmānyaviśeṣabhedo 'pi na &lt;128&gt; kriyākārakasambandham upapādayituṃ kṣamaḥ, sāmānyasyāsādhyatvenākriyātvāt, viśeṣaṇaviśeṣyasambandhe tu kārakavibhaktivirodhaḥ | nāpy ekadeśayoḥ kriyākārakabhāvaḥ, ubhayatrāpi samudāyasya śabdo&lt;129&gt;pādānatvāt | nāpi dhātūpādānāyām apy antarbhūtasāmānyakarmakaraṇikāyāṃ viśeṣakarmakaraṇasaṃbandhaḥ — yathā "muṇḍayati māṇavakam", "mālinyopaślokayati" iti; "svaṃ yajñam", "bahubhir yajñaiḥ" ity api &lt;130&gt; dhātunā bhāvanopādānāt viśeṣabhāvanābhyupagamāt viśeṣaṇaviśeṣyasambandhaprasaṅgāt | anupādāne ca siddhavyabhicāro 'sau na tiṅante 'pi tām upādātum arhati | etena "odanapākaṃ pacati" ityā&lt;131&gt;dayo vyākhyātāḥ | tasmād yatraiṣa kārakabhāvo nāmapadopādānadhātvarthasya vibhaktibhir vyajyate, sa tadatirekī tiṅanteṣu pratyayo&lt;132&gt;pādānaḥ karotyarthaḥ pratijñāyate vṛddhaiḥ | "iṣṭavān yajñaiḥ" ity api dravyapradhānabhāvanādhigamān niṣṭhādiṣu tathā pratīter avirodhaḥ ||</p>

<h3 id='132,i'>132,i <small>(<a href='docExplore?doc_id=BhāV_132,i_133,ii'>BhāV_132,i_133,ii</a>)</small></h3>

<p>yat tūktaṃ bhāvanāviṣayatvapratīteḥ karaṇatvahāniḥ, tadanirūpitakaraṇa〈ta〉ttvasya |</p>

<p>&lt;133&gt;</p>

<h3 id='133,i'>133,i <small></small></h3>

<p>tathā hi —</p>
<p class='l'>	karaṇaṃ khalu sarvatra kartṛvyāpāragocaraḥ /</p>
<p class='l'>	tirodadhāti kartāraṃ pradhānaṃ tannibandhanam // 36 //</p>

<h3 id='133,ii'>133,ii <small></small></h3>

<p>na khalu kartṛvyāpāralakṣaṇabhāvanāptyā dhātvarthasya karmatvaprasaṅgaḥ karaṇatvabādho vā, paraśvādiṣu tathā prasaṅgāt | na chidā&lt;134&gt;diṣu sākṣādvyāpriyate kartā, kin tu paraśvādikaraṇe | tadvyāpāraḥ tadudyamananipātanādilakṣaṇaḥ paraśugocara eva | ataḥ tasyāvyavahitavyāpāratayā kriyāsiddheḥ sādhakatamatvam | tadvyāpārāyatta&lt;135&gt;pravṛttitayā ca karaṇasya kartuḥ svātantryamārād upakāriṇo 'pi; anyathā karaṇataiva na syāt |</p>

<h3 id='135,i'>135,i <small>(<a href='docExplore?doc_id=BhāV_135,i_136,i'>BhāV_135,i_136,i</a>)</small></h3>

<p>api ca —</p>
<p class='l'>	sādhanānām abhāvas syāt kartṛkarmātirekiṇām /</p>
<p class='l'>	sādhanānāṃ niyogo hi kartṛvyāpāra iṣyate // 37 //</p>

<p>&lt;136&gt;</p>

<h3 id='136,i'>136,i <small></small></h3>

<p>pralīnedānīṃ kartṛkarmātiriktasādhanāntarasaṅkathā, sādhananiyogaḥ kartṛvyāpāra iti tanniyogaviṣayatāpattyā sarvatra karmatvāpātāt | kas tarhi karmetaravibhāgaḥ? kathañ ca karaṇaparikṣayiṇi &lt;137&gt; kartṛvyāpāre tadāptivirahiṇaḥ karmatā | ucyate —</p>
<p class='l'>	anyārthāptivivakṣāyām akarmātiśayād vinā /</p>
<p class='l'>	uddeśād anyavṛttyāpi phalam eveṣyatetarām // 38 //</p>

<p>&lt;138&gt;</p>

<h3 id='138,i'>138,i <small>(<a href='docExplore?doc_id=BhāV_138,i_139,i'>BhāV_138,i_139,i</a>)</small></h3>

<p>yat khalūddiṣṭavastvantarāyā nāntarīyakatvena viṣayatām upayadabhisaṃhitaṃ tadakarma atiśayābhāvāt | uddeśyaṃ tatkarmānyagocarayāpi kriyayā tasyaivāptu&lt;139&gt;m iṣyamāṇatvāt tadabhisandhipravartitāyā itarasaṃbandhasya nāntarīyakatvāt |</p>

<h3 id='139,i'>139,i <small></small></h3>

<p>ataḥ karaṇasyāpi dhātvarthasya sādhyatvapratītinidarśane aviruddhe | &lt;140&gt; yathā paraśunā chinattīti paraśor udyamananipātyamānatvapratītiḥ paraśum udyacchati nipātayati dvidhābhavanāyeti nidarśanaṃ prayuṅkte ceti |</p>

<h3 id='140,i'>140,i <small>(<a href='docExplore?doc_id=BhāV_140,i_141,i'>BhāV_140,i_141,i</a>)</small></h3>

<p>yat tu kartṛvyāpāro 'dhiśrayaṇādiḥ dhātvarthāntarātmaka iti, &lt;141&gt; atrāhuḥ —</p>
<p class='l'>	kathyamānād rūpabhedād dvidhā dhātvarthasaṅgatiḥ /</p>
<p class='l'>	anyotpādānukūlātmā bhāvanā kiṃ praduṣyati // 39 //</p>

<h3 id='141,i'>141,i <small></small></h3>

<p>sarvathā pacati yajatīti prākprayujyamānagocaro na bhavatīti pratipāditam, dhātvantarais tv abhidhānaṃ karotibhāvayatibhyām iva na pakṣakṣatimāvahati |</p>

<p>&lt;142&gt;</p>
<p>&lt;143&gt;</p>

<h3 id='143,i'>143,i <small>(<a href='docExplore?doc_id=BhāV_143,i_144,i'>BhāV_143,i_144,i</a>)</small></h3>

<p class='l'>	dhātūnām abhidhānīyān kartṛkarmasamāśrayān /</p>
<p class='l'>	labdhātmano 'kriyārūpānviśeṣān pratijānate // 40 //</p>

<h3 id='143,ii'>143,ii <small></small></h3>

<p>yathā śrayateścullīsthālīsaṃyogaviśeṣaḥ āsiñcater āsicyamānādhārasaṃyogaviśeṣaḥ | evaṃ sarvatra yāvatpaces taṇḍulāvayavānāṃ vibhāgāḥ praśithilāvayavasaṃyogavibhāgāḥ |</p>

<p>&lt;144&gt;</p>

<h3 id='144,i'>144,i <small></small></h3>

<p class='l'>	udāsīnatvavicchedalakṣyaṃ dhātvarthakāraṇam /</p>
<p class='l'>	spandavyāpāraparyāyaṃ karotyarthaṃ pracakṣate // 41 //</p>

<p>&lt;145&gt;</p>

<h3 id='145,i'>145,i <small>(<a href='docExplore?doc_id=BhāV_145,i'>BhāV_145,i</a>)</small></h3>

<p>tathā hi — adhiśrayati udakam āsiñcati pacati paṭhatīti vā adhiśrayaṇādisaṃyogabhedebhyo vyāpārātmako bhedena karoti spandate ceṣṭate vyāpriyate iti vyāpārarūpamadhyakṣyate | na caiṣa tajjanyatvābhimataviśeṣālambanaḥ pratyayaḥ, yataḥ —</p>
<p class='l'>	vyāpārabuddhyupajano na saṃyogavibhāgayoḥ /</p>
<p class='l'>	sator api hi ceṣṭitvā virāmaṃ samupāgate // 42 //</p>

<p>&lt;146&gt;</p>

<h3 id='146,i'>146,i <small>(<a href='docExplore?doc_id=BhāV_146,i_148,i'>BhāV_146,i_148,i</a>)</small></h3>

<p>na calitvā sthite kriyāprabhavapūrvottaradeśavibhāgasaṃyogābhāvaḥ, tadālambano vyāpārapratyayo na jātu viramet |</p>

<p>&lt;147&gt;</p>

<h3 id='147,i'>147,i <small></small></h3>

<p class='l'>	vibhāgena samucchedāt saṃyogapracayaḥ kutaḥ /</p>
<p class='l'>	bhaviṣyadvṛttisaṃyogavibhāgādhyakṣatā katham // 43 //</p>

<p>&lt;148&gt;</p>

<h3 id='148,i'>148,i <small></small></h3>

<p>yad apy avicchinnotpādadeśasaṃyogavibhāgapracayālambana iti, &lt;149&gt; tad api na samyak | na hy uttarasaṃyogaḥ pūrvavibhāgād ṛte | na vibhāgaḥ saṃyogena sahaikatra | tadvibhāgocchedāt kutas tatpracayaḥ?</p>

<h3 id='149,i'>149,i <small>(<a href='docExplore?doc_id=BhāV_149,i_151,i'>BhāV_149,i_151,i</a>)</small></h3>

<p>acchinnotpādaś ca niyogabhāvyuttarasamavetatā vartamānānāṃ | teṣu vartamānānāgateṣu tadaviṣayaṃ katham indriyaṃ dhiyaṃ janayet? &lt;150&gt; mano 'pi cāgaṇitakuśalasya naivam artham |</p>

<h3 id='150,i'>150,i <small></small></h3>

<p>api ca — sthāṇau pūrvottaraśyenābhyāṃ saṃyogavibhāgābhyāṃ vyāpāradhīḥ syāt |</p>

<p>&lt;151&gt;</p>

<h3 id='151,i'>151,i <small></small></h3>

<p>ādhāradeśasaṃyogavibhāgābhyāṃ seti ca na yuktam | tathā hi —</p>
<p class='l'>	jalāvayavasaṃyogavibhāgau sthiramūrtiṣu /</p>
<p class='l'>	jalādhāreṣu matsyeṣu vyāpārapratyayād vinā // 44 //</p>

<h3 id='151,ii'>151,ii <small>(<a href='docExplore?doc_id=BhāV_151,ii_152,i'>BhāV_151,ii_152,i</a>)</small></h3>

<p>pratītaṃ hi jalaṃ deśo matsyānām, na sthāṇor iva śyeno na deśaḥ | &lt;152&gt; tadavayavasaṃyogavibhāgasadbhāve 'pi teṣu mahattvādakampanīyeṣu balavadvidhārakaprayatnavidhṛtātmasu na kriyāvattvābhyupagamaḥ | tasmān na tannibandhanaḥ |</p>

<h3 id='152,i'>152,i <small></small></h3>

<p>nabhasastvapratyakṣatvāt tadvṛttyoḥ saṃyogavibhāgayor durlabhā pratyakṣatā |</p>

<p>&lt;153&gt;</p>
<p>&lt;154&gt;</p>

<h3 id='154,i'>154,i <small>(<a href='docExplore?doc_id=BhāV_154,i_155,i'>BhāV_154,i_155,i</a>)</small></h3>

<p>na ca viyadvitatālokanibandhanaḥ, santamase jhaṭiti vidyuti kriyāpratyayāt |</p>

<h3 id='154,ii'>154,ii <small></small></h3>

<p>tasmād asti dhātūpādānatadāhitaviśeṣātiriktātmā kriyāpadārtho bhāvanāparyāyaḥ |</p>

<p>&lt;155&gt;</p>

<h3 id='155,i'>155,i <small></small></h3>

<p>nanv evaṃ bhāvanāto dhātvarthaniṣpattiḥ, tataḥ phalasyeti kathaṃ tanniṣpādyo dhātvarthaḥ tasyāḥ karaṇaṃ? svargādi vā tatsādhyaṃ karma?</p>

<p>&lt;156&gt;</p>

<h3 id='156,i'>156,i <small>(<a href='docExplore?doc_id=BhāV_156,i_158,i'>BhāV_156,i_158,i</a>)</small></h3>

<p>tasmāt sa eva dhātvarthas tathā bhāvanā astu, svargaṃ dhātvarthañ cāntarāvyāpārāntarānupalabdher ity uktam |</p>

<h3 id='156,ii'>156,ii <small></small></h3>

<p>uktottaram etat | tathā hi —</p>
<p class='l'>	phale na sākṣāt karaṇe kartuś ceṣṭā phalārthinaḥ /</p>
<p class='l'>	karaṇatvaṃ pradhānāṃśe tādrūpyaṃ vā yatas tataḥ // 45 //</p>

<p>&lt;157&gt;</p>
<p>&lt;158&gt;</p>

<h3 id='158,i'>158,i <small></small></h3>

<p>neme anyakarmakaraṇatvavilakṣaṇe phaladhātvarthakarmakaraṇatve | darśitaṃ paraśunā chinattīty api na dvidhābhavane kartṛvyāpṛtiḥ, api tu karaṇe sādhananiyogādilakṣaṇatvāt kartuḥ</p>

<p>&lt;159&gt;</p>

<h3 id='159,i'>159,i <small>(<a href='docExplore?doc_id=BhāV_159,i_162,i'>BhāV_159,i_162,i</a>)</small></h3>

<p>tatraiva caiṣa vyāpāraḥ tadabhisandhānāt, ananyaprakāratvāt |</p>

<p>&lt;160&gt;</p>

<h3 id='160,i'>160,i <small></small></h3>

<p>iyāṃs tu viśeṣaḥ — dhātvarthasyotpādena viniyogaḥ, paraśvādes tu siddhasyodyamananipātanādinā | vṛkṣādes tu karmatvaṃ dvidhābhavane kartṛtvāt tadarthaṃ paraśunipātanodyamanalakṣaṇam |</p>

<p>&lt;161&gt;</p>
<p>&lt;162&gt;</p>

<h3 id='162,i'>162,i <small></small></h3>

<p>dvidhābhavanaṃ prati karaṇatvaṃ ca paraśoḥ chinattau pradhānāpekṣam, tādrūpyasya vā tadadhīnatvāt |</p>

<p>&lt;163&gt;</p>

<h3 id='163,i'>163,i <small>(<a href='docExplore?doc_id=BhāV_163,i_164,i'>BhāV_163,i_164,i</a>)</small></h3>

<p>na hy udyamana nipātanamātram asambhavaddvidhābhavanaṃ chinattīti nirūpyate |</p>

<h3 id='163,ii'>163,ii <small></small></h3>

<p>tasmād ihāpi dhātvarthasyotpādako 'nugrāhako vā kartṛvyāpāraḥ samuddiṣṭaphalabhavanatayā pratilabdhabhāvanāvyapadeśo dhātvarthopanibaddhapradhānāṃśa tādrūpyaphalakarmako dhātvarthakaraṇakaś ceti na doṣaḥ |</p>

<p>&lt;164&gt;</p>

<h3 id='164,i'>164,i <small></small></h3>

<p>na hi dvidhā(bhavati)〈bhāvayati〉 paraśuneti paraśuṃ dvidhābhavanaṃ cāntareṇa kartṛvyāpāra eko 'parasādhyo 'parasādhana upalabhyate | na ca karaṇatvaṃ viruddham, pradhānāṃśaniṣpattes tadadhīnatvāt | tathehāpi &lt;165&gt; phalabhūtakriyāṃśāpekṣatvāt kārakavibhaktivibhāgavyavasthāyāḥ |</p>

<h3 id='165,i'>165,i <small>(<a href='docExplore?doc_id=BhāV_165,i_166,i'>BhāV_165,i_166,i</a>)</small></h3>

<p>tathā hi —</p>
<p class='l'>	pradhānāṃśam upādāya sādhanāny ekavākyatām /</p>
<p class='l'>	vrajanti nānyavyāpāro rūpato hy anyasādhanaḥ // 46 //</p>

<p>&lt;166&gt;</p>

<h3 id='166,i'>166,i <small></small></h3>

<p>tasmād anupālambho 'yaṃ vyāpārānupalambha iti | yat tv ātmakartṛkeṣu yajatyādiṣv asaṃbhava iti, tatra ke cit —</p>
<p class='l'>	bhāṣye yateteti girā prayatnaṃ pratipedire /</p>
<p class='l'>	acetane prayogasya prācuryān nopacāradhīḥ // 47 //</p>

<p>&lt;167&gt;</p>

<h3 id='167,i'>167,i <small>(<a href='docExplore?doc_id=BhāV_167,i'>BhāV_167,i</a>)</small></h3>

<p>tathā yateta yathā yatkiñcidbhavatīti phala(bhā)〈bha〉vanānukūlaḥ prayatna evākhyātārtho darśitaḥ | acetane tv ākhyātaprayoga upacārāt | prayogaprācuryān naupacārika(ḥ )pratyayaḥ | idan tu samādhānaṃ siddhe tadbhāve syāt | na ca pratyaye samāne hetvantare cāsati tatprasiddhir asti, viparyayāvagamasyāśakyavāraṇatvāt |</p>

<p>&lt;168&gt;</p>

<h3 id='168,i'>168,i <small>(<a href='docExplore?doc_id=BhāV_168,i_171,ii'>BhāV_168,i_171,ii</a>)</small></h3>

<p class='l'>	udāsīnatvavicchedasāmānyātmā tato mataḥ /</p>
<p class='l'>	karotyartho dvayoś ceha tadrūpapratyayodbhavaḥ // 48 //</p>

<p>&lt;169&gt;</p>

<h3 id='169,i'>169,i <small></small></h3>

<p>udāsīnatvavicchedo hi karotyarthaḥ, udāsīne kriyājñānābhāvāt |</p>

<p>&lt;170&gt;</p>

<h3 id='170,i'>170,i <small></small></h3>

<p>udāsīnatāpracyutidhiyaś ca dvaidham, ātmani prayatnāt, anyatra parispandāt |</p>

<h3 id='170,ii'>170,ii <small></small></h3>

<p>tathā hi —</p>
<p>prayatnavantam ātmānam anudāsīnaṃ kurvāṇaṃ vyāpāravantamavaiti, parispandamānaṃ cānyat | ataḥ prayatnaparispandayor audasīnyavicchedasāmānyayos tadābhāsadhī viṣayatvena kriyāpadārthatvān nātmakartṛkeṣu tadabhāva iti |</p>

<p>&lt;171&gt;</p>

<h3 id='171,i'>171,i <small></small></h3>

<p>tad uktam — "na parispanda evaikaḥ kriyā naḥ kaṇabhojivat" iti |</p>

<h3 id='171,ii'>171,ii <small></small></h3>

<p>athāpi parispandena prayojanam, asau —</p>
<p class='l'>	manobhūtaparispanda ātmanas tatprayatnajaḥ /</p>
<p class='l'>	viklittyādir yathā tasmin sādhanopanipātataḥ // 49 //</p>

<p>&lt;172&gt;</p>

<h3 id='172,i'>172,i <small>(<a href='docExplore?doc_id=BhāV_172,i'>BhāV_172,i</a>)</small></h3>

<p>ātmamanassaṃyogaviśeṣād vijñānasaṅkalpādyutpattiḥ | tannibandhanam ātmasamavetādṛṣṭaprayatnahetumenasi karma parispandarūpam upeyate | ātmaprayatnāpekṣaś ca bhūteṣu dravyopādānādilakṣaṇaḥ parispandaḥ | ubhayo 'py ayam ātmanas tadadhīnatvāt, &lt;173&gt;&lt;174&gt; viklittyādivat | viklitticchidābhidās taṇḍulādisamavāyinyo 'samavetā api devadatte tatkriyāḥ, tāsu tasya kartṛtvāt, pradhānakriyāyāṃ sarvakārakopanipātāt, ekavākyatvāt | na hi svavyāpāraviṣayaḥ karaṇādibhāvaḥ kārakāṇām, teṣāṃ bhedād ekavākyatvānupapatteḥ |</p>

<p>&lt;175&gt;</p>

<h3 id='175,i'>175,i <small>(<a href='docExplore?doc_id=BhāV_175,i_179,i'>BhāV_175,i_179,i</a>)</small></h3>

<p>evañ ca kartṛviniyojyatayā sarvasādhanānāṃ tadvyāpāraḥ kartur iti teṣāṃ bhāvanāntargatiḥ tanmukhena sādhanatāpy upapannā |</p>

<p>&lt;176&gt;</p>

<h3 id='176,i'>176,i <small></small></h3>

<p class='l'>	paropādhikriyārūpo jñāyate na kriyāntaram /</p>
<p class='l'>	sambandhād eva sādhyatvam ataḥ karaṇasaṅgatiḥ // 50 //</p>

<p>&lt;177&gt;</p>

<h3 id='177,i'>177,i <small></small></h3>

<p>dhātvarthasya bhāvanām anurañjayataḥ tadviṣayatāpratītyā tatparāmarśakṛtaṃ tadantargatasya kriyātvam iti kutaḥ kriyādvayapratyayaḥ? na hi jātiguṇoparakteṣu tadrūpabhedaḥ | &lt;178&gt; bhāvanāsambandhitayaiva tasya sādhyatā na tatsambandhaṃ vihanti, tadabhāve tasyāpy abhāvaprasaṅgāt | ataś ca karaṇasambandho 'py upapannaḥ, bhāvanāviṣayatvam anupayataḥ karaṇatāyogāt sādhyatāpratīteḥ kriyārūpāpatteḥ |</p>

<p>&lt;179&gt;</p>

<h3 id='179,i'>179,i <small></small></h3>

<p class='l'>	pradhānavyāpṛtir yasya dhātvarthaṃ praty apīṣyate /</p>
<p class='l'>	sa kartātaḥ pacantīti viklidyantīti bhidyate // 51 //</p>

<h3 id='179,ii'>179,ii <small>(<a href='docExplore?doc_id=BhāV_179,ii'>BhāV_179,ii</a>)</small></h3>

<p>na vai khalv aguṇataḥ dhātunā abhidhīyamānavyāpāraḥ kartā, yena pratyayārthaḥ paryanuyujyeta, api tu dhātvarthaṃ pratyabhisaṃhitapradhānavyāpāraḥ, &lt;180&gt; sarvatra dhātvarthasya kartṛvyāpāraṃ lakṣyam abhidheyaṃ vā prati viśeṣaṇatvāt | tena viklidyantīti taṇḍulavyāpārasya jvalanāvayavābhighātajanmano 'vayavāśritasya sthālyudakādyanusaraṇātmakasya dhātvarthaṃ prati pradhānasyābhidhānam, pacatīty atra tu devadattavyāpārasyādhiśrayaṇādeḥ pratyayenābhidhānād arthabhedaḥ kartṛbhedaś ca siddhyatīti na pratyayārthaparyanuyogāvakāśaḥ | kathaṃ punas tulyārthatvāt pacinā viklideḥ pareṇa pratyayena &lt;181&gt; taṇḍulavyāpāra eva prayoktṛbhiḥ vivakṣyate, na devadattavyāpāro 'pi paceḥ pare(ṇai)〈ṇe〉va? prakṛtīnāṃ rūpabhedāt tulyārthatve 'pi svārthe pratyayasya śaktibhedāt |</p>

<h3 id='181,i'>181,i <small>(<a href='docExplore?doc_id=BhāV_181,i_184,i'>BhāV_181,i_184,i</a>)</small></h3>

<p class='l'>	bhāryā dārā jalānyāpa ekārthatve 'pi dṛśyate /</p>
<p class='l'>	prakṛte rūpabhedena pratyayayārtho viśeṣavān // 52 //</p>

<p>&lt;182&gt;</p>

<h3 id='182,i'>182,i <small></small></h3>

<p>jalānīti prakṛtyarthasamavāyi tadekārthasamavāyi vā bahutvaṃ bahuvacanārthaḥ, tathā bhāryā iti | āpo dārā iti tu prakṛtyarthāvayavasamavāyi tadāśrayaikārthasamavāyi 〈vā〉, prakṛtirūpabhedāt tadapekṣatvāt pratyayasyābhidhānaśakteḥ |</p>

<p>&lt;183&gt;</p>

<h3 id='183,i'>183,i <small></small></h3>

<p>tathehāpi paciparo dhātvarthaikārthasamavāyinaṃ vyāpāraṃ karmakartṛviṣayaḥ pratyaya āha; bhinnāśrayaṃ vā anyatra | viklidiparas tu prakṛ(tyai)〈tyarthai〉kārthasamavāyinam ity anavadyam |</p>

<p>&lt;184&gt;</p>

<h3 id='184,i'>184,i <small></small></h3>

<p class='l'>	agniṃ cinuta ity atra svaṃ yajñaṃ yajatīti ca /</p>
<p class='l'>	darśanāt karmayogasya nābhāvas tadabhāvataḥ // 53 //</p>

<h3 id='184,ii'>184,ii <small>(<a href='docExplore?doc_id=BhāV_184,ii'>BhāV_184,ii</a>)</small></h3>

<p>dhātvarthasya hi cayanasyeṣṭakāḥ sthalaṃ vā avyavadhānāt karma, na vyāpārāntaravyavadhīyamāno vyabhicāryagniḥ | sa tu bhāvanākarma | agniśabdaś ca &lt;185&gt; na sthalavacanaḥ api tu jvalanavacanaḥ | evaṃ hy uktam — "atra hy eṣa prasiddhaḥ" iti | "svaṃ yajñaṃ yajati" iti tu na bhāvanāto 'nyatra karmatvam iti varṇitam | &lt;186&gt; tathā mahābhāṣye karmadvayasambandho viklitter bhāvanābhedenaiva darśataḥ — "iha tāvat taṇḍulān odanam pacatīti, dvyarthaḥ paciḥ, taṇḍulān vikledayan odanaṃ nirvartayati" iti |</p>

<h3 id='186,i'>186,i <small>(<a href='docExplore?doc_id=BhāV_186,i_188,i'>BhāV_186,i_188,i</a>)</small></h3>

<p class='l'>	prayojakakriyām āhuḥ kartṛvyāpāragocarām /</p>
<p class='l'>	kartṛvyāpāraviṣayo dhātor artho vivakṣyate // 54 //</p>

<p>&lt;187&gt;</p>

<h3 id='187,i'>187,i <small></small></h3>

<p>svavyāpāre sarvasya 〈kartṛtvāt anyathā kārakatvāyogāt〉 niyogāt kartṛvyāpāraviṣayaḥ preraṇādiḥ prayojakakartṛvyāpāro ṇijarthaḥ, dhātvarthaviṣayaḥ kartṛvyāpāras tiṅartha iti na bhavati bhāvayatyos tulyārthateti |</p>

<h3 id='187,ii'>187,ii <small></small></h3>

<p class='l'>	tad evaṃ bhāvanārthatvād ākhyātapratyayasya hi /</p>
<p class='l'>	yāgena bhāvayet svargam ity arthaḥ śabdanirmitaḥ // 55 //</p>

<p>&lt;188&gt;</p>

<h3 id='188,i'>188,i <small></small></h3>

<p>tat katham?</p>
<p class='l'>	apekṣitatvād bhāvyasya kāmaśabdā hi tatparāḥ /</p>
<p class='l'>	viśeṣaṇapradhānatvaṃ daṇḍītyādiṣu darśitam // 56 //</p>

<h3 id='188,ii'>188,ii <small>(<a href='docExplore?doc_id=BhāV_188,ii'>BhāV_188,ii</a>)</small></h3>

<p>yady api svargādayaḥ puruṣaviśeṣaṇatvena śrūyante, tathāpi kāmaśrutayaḥ tatpradhānāḥ, "daṇḍī praiṣānanvāha", "lohitoṣṇīṣā ṛtvijaḥ pracaranti" iti &lt;189&gt; darśanāt | kutaḥ? bhāva(nā)〈na〉yā bhāvyasyāpekṣitatvāt svargādīnāṃ ca kāmya〈māna〉tayā bhāvyatvapratīteḥ dvitīyāntaprayoga iva tayāpi iṣṭatvapratipādanāt | tena puruṣapratītiḥ svargakāmapade 'nuvādaḥ | svargam ity etāvad vidhitsitam, &lt;190&gt; bhāvyaviśeṣaparatvāt, dhātvarthasya śrautasyāpi vidhijñānavirodhād akarmatvāt | karaṇatve 'pi śrutyanugrahād avirodhāt, śāstrādhīnatvād (yogyāyogyatvayor ajñānāt,) &lt;191&gt; 〈yogyatvasya ayogyatvājñānāt〉 sarvaphalabhāvanānāṃ ca dhātvarthaviśeṣasādhanatvāt |</p>

<h3 id='191,i'>191,i <small>(<a href='docExplore?doc_id=BhāV_191,i_192,ii'>BhāV_191,i_192,ii</a>)</small></h3>

<p>syān matam — svargādiviśeṣaṇaparatve 'pi guṇabhāvaḥ svargādeḥ syāt | na, bhāvyasya prathamam apekṣaṇāt, sādhaneṣu copacārād icchāyāḥ |</p>

<p>&lt;192&gt;</p>

<h3 id='192,i'>192,i <small></small></h3>

<p>nanu na bhāvyapratipattipradhānāḥ kāmaśrutayaḥ, api tu niyojyaviśeṣapratipādanaparāḥ | anyathā kasyāyam upadeśaḥ, ko niyujyate, kasyedaṃ kartavyam, ity ajhānāt sāpekṣam asamāptam apratipattikaram eva śāstraṃ syāt |</p>

<h3 id='192,ii'>192,ii <small></small></h3>

<p>naitat sāram, yataḥ —</p>
<p>&lt;193&gt;</p>
<p class='l'>	pratīyate niyogo 'rthāt samarthasya phalārthinaḥ /</p>
<p class='l'>	anyathā hy asamarthānāṃ durvārādhikṛtir bhavet // 57 //</p>

<h3 id='193,i'>193,i <small>(<a href='docExplore?doc_id=BhāV_193,i_194,i'>BhāV_193,i_194,i</a>)</small></h3>

<p>yo 'pi hi śabdān niyojyaviśeṣāvasāyaṃ manyate so 'pi niyojyaviśeṣapratipattau sāmarthyam upaiti | anyathā śabdavaśena śaktikalpanāyām andhādīnām apy atrārthe 'dhikāraḥ syāt | saty api cecchabde sāmarthyam upāśrīyate niyojyāvagame tadasaty evāstu | tasmād yo niyogārthaṃ pratipattuṃ tadviṣayaṃ cānuṣṭhātuṃ samarthaḥ phalārthī ca sa niyojyaḥ, asamarthasyānarthino 'śakye 'nabhilaṣite 〈vā〉 yāge pravartanāyogāt |</p>

<p>&lt;194&gt;</p>

<h3 id='194,i'>194,i <small></small></h3>

<p>kiñ ca —</p>
<p class='l'>	atatparatve phalatā (svargāde)〈paścāde〉r nāsti śabdataḥ /</p>
<p class='l'>	na sāmarthyād anuṣṭhānaṃ niyogaikanibandhanam // 58 //</p>

<h3 id='194,ii'>194,ii <small>(<a href='docExplore?doc_id=BhāV_194,ii'>BhāV_194,ii</a>)</small></h3>

<p>yadi svargakāmādiśrutayo na phalabhedādhigamanaparāḥ na śabdavatī phalatā svargādīnām; nāpi sāmarthyataḥ, anupapadyamānābhāvāt | &lt;195&gt; anyathā〈pi〉 niyujyamā(nā)〈na〉bhāvāt | anuṣṭhānam ayuktam iti cet — na, tasya niyogamātrāyattatvābhyupagamāt | ekavākyatvam iti cet — &lt;196&gt; ko virodhaḥ? anyad icchati anyat karotīti svargakāmo yāgaṃ kuryād ity ayam eva virodhaḥ 〈iti cet〉 ata eva tarhi na puruṣaviśeṣaparāḥ svargakāmādiśrutayaḥ, phalaparās santu |</p>

<h3 id='196,i'>196,i <small>(<a href='docExplore?doc_id=BhāV_196,i_197,i'>BhāV_196,i_197,i</a>)</small></h3>

<p>api ca —</p>
<p class='l'>	niyogaparatantrasya puruṣasyānyad icchataḥ /</p>
<p class='l'>	kriyānyasya viruddheti na niyogapradhānatā // 59 //</p>

<p>&lt;197&gt;</p>

<h3 id='197,i'>197,i <small></small></h3>

<p>anyad icchati anyat karoti iti virodhaṃ vadato niyogaprādhānyaṃ hīyate, phalārthitāhetutvān niyogasya | dṛśyate ca niyogasāmarthyād anyad apīcchatām anyakriyā paratantrāṇām | bhāvyasyaiva sato viśeṣaṇatvam iti cet — &lt;198&gt; na, niyogaviṣayāsaṃbandhāt, tataḥ kriyāntarabhāvyasy api viśeṣaṇatvāt | icchāmātrapravṛttidarśanāc cāyuktam evaitat |</p>

<h3 id='198,i'>198,i <small>(<a href='docExplore?doc_id=BhāV_198,i'>BhāV_198,i</a>)</small></h3>

<p>nanv evaṃ naimittikatve cāgnihotrādīnāṃ nityatvavyāghātaḥ | ayam apy aparo &lt;199&gt; doṣo 'stu, na tu niyojyaviśeṣaparāt phalapratipattiḥ | nanu svargakāmasya yāgaḥ kartavyo 'vagamyate | kathaṃ ca sa tasya kartavyaḥ yadi taṃ na niṣpādayati? &lt;200&gt; na, gṛhadāhavata ivecchāvataḥ kiñ cid asampādayato 'pi kartavyatā syāt | yadi tarhy asampādayati svargaṃ yāge puruṣaḥ pravartate na tarhi svargakāmaḥ | na, nimeṣādiṣv atathābhūteṣv api pravartamānasya svargakāmatvāvighātāt | hetvantarāt tatra pravṛttir iti cet — ihāpi niyogād iti na doṣaḥ |</p>

<p>&lt;201&gt;</p>

<h3 id='201,i'>201,i <small>(<a href='docExplore?doc_id=BhāV_201,i'>BhāV_201,i</a>)</small></h3>

<p>syād etat — svargasiddhāvicchāpagame niyoganiṣpattiḥ | anyathā kṛtayāgo 'pi niyojya eva syāt, na kṛtaniyogaḥ | ato niyogārthaniṣpattisāmarthyāt svargādisiddhi〈niṣpattiḥ〉 | na, viṣayasiddhyā niyoganiṣpatteḥ, svargādeś ca niyojyaviśeṣaṇatvenāviṣayatvāt | anyathā gṛhadāhāder apy apagamaprasaṅgaḥ | &lt;202&gt; tasmāt phalaparāḥ svargakāmādiśrutaya iti manoharam |</p>

&lt;ity āryamaṇḍanasya kṛtir bhāvanāviveko 'vasitaḥ ||&gt;</div>