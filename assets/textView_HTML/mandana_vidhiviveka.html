<div class='content'><h2 id='(no structure yet)'>(no structure yet)</h2>

<p>&lt;atha vidhivivekaḥ&gt;</p>

<p>&lt;ed_1&gt;</p>

<h3 id='1,i'>1,i <small>(<a href='docExplore?doc_id=VidhV_1,i_4,iii'>VidhV_1,i_4,iii</a>)</small></h3>

<p>śrīsarasvatyai namaḥ |</p>

<p>&lt;ed_2&gt;</p>
<p>&lt;ed_3&gt;</p>
<p>&lt;ed_4&gt;</p>

<h3 id='4,i'>4,i <small></small></h3>

<p>sa khalu śabdabhedo vā, tadvyāpārā'tiśayo vā'rthabhedo vā ? yada bhidhānācchabdo'pi tathā vyapadeśyaḥ |</p>

<h3 id='4,ii'>4,ii <small></small></h3>

<p class='l'>	pramāṇatvādaniyamātpravṛtteḥ saṃvidāśrayāt /</p>
<p class='l'>	samabhivyāhṛteḥ śabdo na vidhiḥ kāryakalpanāt //</p>

<h3 id='4,iii'>4,iii <small></small></h3>

<p>pramāṇaṃ hi śabdaḥ pratijñāyate | bodhakaṃ ca pramāṇam | tatra pravṛttihetuṃ kañcanā'rthātiśayamavagamayan śabdaścodanātvena pramāṇatāmaśnute | svayameva tu pravṛtteḥ kārakastāṃ pramāṇatāmapajahyāt | na hi kārako hetuḥ pramāṇam | api tu jñāpakaḥ |</p>

<p>&lt;ed_5&gt;</p>

<h3 id='5,i'>5,i <small>(<a href='docExplore?doc_id=VidhV_5,i'>VidhV_5,i</a>)</small></h3>

<p>viṣayā'vabodhanānna doṣa iti cet ? na | tanmātrasyā'nyatrā'pi tulyatvāt | codanālakṣaṇo'rtho dharma ityabhyupagamā'narthakyāt | śabdasvātantrye ca niyogato'vaśyaṃ pravṛttiḥ syāt | tathā cā'kurvan vihitaṃ karmeti nirviṣayaṃ syāt | na hi tadānīṃ balavadanilasalilaughanudyamānasyevecchā'pi tantraṃ pravṛttiṃ prati puruṣasya | jñāpakaśca svarūpakarmasambandhaviṣayajñānamapekṣate | liṅādisvarūpaṃ ca pravṛtteḥ kārakamityanupayuktasvarūpatatkarmasambandhaviṣayasaṃvido 'pi puṃsaḥ pravṛttiprasaṅgaḥ |</p>

<p>&lt;ed_6&gt;</p>

<h3 id='6,i'>6,i <small>(<a href='docExplore?doc_id=VidhV_6,i'>VidhV_6,i</a>)</small></h3>

<p>nanu śaṅkhadhvanivadetat syāt ? yathā hi śaṅkhaśabdāt pravartitavyamityupayuktasvarūpasambandhasaṃvida eva pravartante, netare | na ca śaṅkhaśabdaḥ pravṛtterabhidhāyako'nyasya vā kasya citpravṛttihetoḥ, yena jñāpakaḥ syāt | vārtametat | na hi śaṅkhadhvaniḥ pravṛttyupayuktasaṅgatitayā pravṛttikāraṇaṃ śaṅkhaśabdāt pravartitavyamiti, api tu pravartitavyamiti | prakṛtyarthā'tirikte pratyayārthe ca vidheyasya puṃso'bhiprāyabhede kṛtasaṅketastamanusmārayati | &lt;ed_7&gt; tatastadanuvidhāyinaḥ pravartante | aviditaviṣayatayā nā'nadhigatasamayāḥ pravartante ityapi mithyā | tanmātrasaṅgatijñasyā'pi tatprasaṅgāt | apratyayapūrvāyāṃ ca śabdaparatantrasya pravṛttau viṣayavedanā'nupayogāt | prabalapavaneritasyevā'ndhapaṅgvāderna vedanaṃ pravṛttyaṅgam | kārako api prāṇistho'hidaṃśo jñānamapekṣate | naivam | jñānasyaiva tatra kārakatvāt | vinā'pyahidaṃśaṃ śaṅkāviṣeṇā'pi maraṇadarśanāt |</p>

<h3 id='7,i'>7,i <small>(<a href='docExplore?doc_id=VidhV_7,i_8,i'>VidhV_7,i_8,i</a>)</small></h3>

<p>yo'pyāha — abhidheyavijñānaṃ prati kārakaheturapi śabdo yathā śaktijñānamapekṣate tathā pravṛttiśaktisaṃvidamapīti | tenā'pi na jñāpakādanyatra jñānā'pekṣā pradarśyate | jñānakarakasyaiva jñāpaka ityākhyānāt |</p>

<p>&lt;ed_8&gt;</p>

<h3 id='8,i'>8,i <small></small></h3>

<p>nanu jñānakārako'pi cakṣurādirna śaktijñānamapekṣate | kimataḥ ? śabdasyā'kārakatvaprasaṃgaḥ | ayamaparo doṣaḥ | kutastarhyarthabodhaḥ ? abhyāsāt kaśā'ṅkuśavat | uktañca — </p>
<p class='l'>	abhyāsātpratibhāhetuḥ sarvaḥ śabdaḥ samāsataḥ /</p>
<p class='l'>	bālānāṃ ca tiraścāṃ ca yathā'rthapratipādane //</p>
<p>&lt;ed_9&gt;</p>
<p class='l'>	anāgamaśca so'bhyāsaḥ samayaḥ kaiścidiṣyate /</p>
<p>iti |</p>

<h3 id='9,i'>9,i <small>(<a href='docExplore?doc_id=VidhV_9,i_9,ii'>VidhV_9,i_9,ii</a>)</small></h3>

<p>na ca brūmaḥ sarvo jñāpako jñānā'pekṣaḥ, kintu sa eva, netaraḥ | bījādiṣvadarśanāt |</p>

<h3 id='9,ii'>9,ii <small></small></h3>

<p>na ca dṛṣṭaviparītasvabhāvakalpanā liṅādīnām anupapattyā | tādṛśā'nusāreṇā'pyupapatteḥ | pratyayaśca sahā'bhidhānātprakṛtyā, tadanuvādādvā, &lt;ed_10&gt; taddyotanādvā, tatsambandhyarthāntarā'bhidhānādvā tayā samabhivyāhāramarhati | avācakasya tu pravṛtteḥ kārakasya sa na yuktaḥ | saṃkhyādyabhidheyāntaranibandhanaḥ sa iti cet ?</p>

<h3 id='10,i'>10,i <small>(<a href='docExplore?doc_id=VidhV_10,i'>VidhV_10,i</a>)</small></h3>

<p>astu | pravṛttestu pratyayenā'pratipādyamānāyāḥ kathaṃ pravatyabhisambandhaḥ ? abhidhayaiva pratyayasya prakṛtyarthā'nuraktā pravṛttiriti cet ? na tāvadbhāvanā kāryarūpā liṅādyabhidheyeti śabdavidhivādibhiḥ śakyaṃ vaktum | tasyāṃ tarhi tādṛśaliṅādeḥ kārakatvena saṅgatiḥ | samabhivyāhṛtistu tasyā | vācyaṃ &lt;ed_11&gt; lakṣyaṃ vā tathāvidhena sambandhamupāśnute | apratītayorghaṭanā'yogāt | kāryāyāṃ tu pravṛttau na niyamanimittaṃ samasti anabhidheyasya pravṛttihetoḥ | api cā'śrutaphaleṣu phalā'dhyāhāraḥ, kvacit kratūpakārakalpanā, śrutānāmapi svargādīnāṃ phalatvā'dhyavasāya iti sarva eṣa mahimā vidheḥ | sa śabdasya tadbhāve'nupapannaḥ | na hi tadā śabdādanavagamyamānamanyathā gamyate | na hi liṅādisvarūpasyaivā'nyathā'nupapattiḥ | pravartakasyeti cet ? na | tasyā'pi pavanādivartina ivopapatteḥ phalarūpaṃ kārakaṃ vinā | tasmānna vidhiḥ śabdastadvyāpāro vā |</p>

<p>&lt;ed_12&gt;</p>

<h3 id='12,i'>12,i <small>(<a href='docExplore?doc_id=VidhV_12,i_12,ii'>VidhV_12,i_12,ii</a>)</small></h3>

<p>nanvanabhidheye ete doṣāḥ, abhidheya eva tu liṅādiśabdānāṃ puruṣa prati prayojakavyāpāra ātmīyaḥ pravartanā | evaṃ hyaktam | "abhidhābhāvanāmāhuranyāmeva liṅādayaḥ" | tathā ca jñāpakatvātprāmāṇyam | pravṛttihetuṃ buddhvā puruṣasyecchayā pravṛttiḥ saṃbandhabodhā'pekṣā ca abhidheyasambandhaniyamaśca | abhidheyatvāt | pratītapravartanā'nyathā'nupapattyā kāryakalpaneti |</p>

<h3 id='12,ii'>12,ii <small></small></h3>

<p>naitatsāram |</p>
<p class='l'>	na prayogā'nirūpyatvādvaiyarthyātpūrvadoṣataḥ /</p>
<p class='l'>	apravṛtteḥ phalā'yogādrūpoktervyāpṛtiḥ śruteḥ //</p>

<h3 id='12,iii'>12,iii <small>(<a href='docExplore?doc_id=VidhV_12,iii'>VidhV_12,iii</a>)</small></h3>

<p>vidhirityanuṣajyate | na hi preraṇā'dhyeṣaṇā'bhyanujñālakṣaṇaḥ śabdasya &lt;ed_13&gt; vyāpāro nirūpyate | tasya puruṣadharmatvāt | nāpyanyastatsamarthācaraṇalakṣaṇaḥ kārīṣādivat | anupalabdheḥ | tata evopalabdhiḥ sambandhā'pekṣaṇādasamīcīnā | na ca ṇijvatpreṣaṇādyatirikte tatsamarthācaraṇamātre liṅādayo nirūpitaprayogāḥ | kārīṣādistu śītāpanodanādinā śaktatāṃ sampādayan pravṛttihetuḥ | śabdastu kathamiti na nirūpyate |</p>

<p>&lt;ed_14&gt;</p>

<h3 id='14,i'>14,i <small>(<a href='docExplore?doc_id=VidhV_14,i'>VidhV_14,i</a>)</small></h3>

<p>syānmatam — pavanādiriva liṅādi prerayati puruṣam | tadasat | abhidhānavaiyarthyāt | apratītavyāpārasyā'pi vāyvāderiva svabhāvata prerakatvāt | pūrvoktadoṣāpātācca | na hi pravṛtti prati kārakatve śabdasya sadapi tadvyāpārā'bhidhānamaṅgam | anabhihitavyāpārasyā'pi tasya kārakatvāt | kārakasyā'napekṣitajñānatvāta | upetyāpi tu śabdasya prayoga brūma | na pravartena puruṣa | pravatayato'pi śabdasyā'nanurodhyatvāt | na hi sarvasmin pravatayitari pravṛtti prekṣāvatām, api tvanuvidheye | na cārthā'nathaprāptiparihārādyanuvidhānakāraṇa svāmyādāviva śabde samasti | phalātpravṛttau tadvayathyam | tata eva phalā'vagamādavaiyarthyamiti cet ? tanna | &lt;ed_15&gt; phalā'yogāt | āpte hi sapratyayakriye hitakare eva pravartayitari anyathānupapattyā phalā'vagama | śabde tu kimanupapannam ? pravartanāmātrasya vāyvādāviva viparīte'pyupapatte |</p>

<h3 id='15,i'>15,i <small>(<a href='docExplore?doc_id=VidhV_15,i_16,i'>VidhV_15,i_16,i</a>)</small></h3>

<p>puruṣaśreyo'rtha pravṛtte śāstrasya naivamiti cet ? na | pramāṇā'bhāvāt | prāk śāstratvā'siddhe | liṅādivyāpāre ca vidhau svarūpā'bhidhānaprasaṅga | anyathā śabdaviśiṣṭavyāpārā'pratyayātsannidhānādviśiṣṭatve'rthasyāpi tatprasaṅgāt | yogyatvasyobhayatrā'parijñānāt | tasmānnā'bhidheyā bhāvanā vidhirūpam |</p>

<p>&lt;ed_16&gt;</p>

<h3 id='16,i'>16,i <small></small></h3>

<p>atha matam — abhidhaiva bhāvanā vidhirliṅgādyartha iti | atrocyate — </p>
<p class='l'>	pravṛtteḥ sarvato'rthe vā prasaṅgātkāryato gateḥ /</p>
<p class='l'>	asthānānniyaterhetorabhāvāccā'bhidhaiva na //</p>

<h3 id='16,ii'>16,ii <small>(<a href='docExplore?doc_id=VidhV_16,ii'>VidhV_16,ii</a>)</small></h3>

<p>vidhirityanuṣajyate | abhidhā cedvidhiḥ sarvaśabdānāṃ yathāsvamabhidheyeṣu tadbhāva iti ghaṭādiśabdebhyo 'pi pravṛttiprasaṅgaḥ | asyā aviśeṣāt | abhidheyaviśeṣādbhede sa eva pravṛttiheturanvayavyatirekābhyām | ananyalabhyastu śabdārtha iti sthitau kāryonneyāyā abhidhāyāḥ śabdārthatvamayuktam | &lt;ed_17&gt; abhidhāyāścā'bhidhā'pekṣaṇe'navasthāpātāt | arthā'bhidhaivā'pekṣate iti cet ? na | niyāmakasya hetorabhāvāt | arthā'bhidhānasya ca | na hyatra heturasti | arthābhidhaivāpekṣate nā'bhidheti | abhidhīyate'bhidheti puruṣasya ca pravṛttiriti kiṃ kena saṅgatam ? tasmādabhidhā na vidhiḥ |</p>

<h3 id='17,i'>17,i <small>(<a href='docExplore?doc_id=VidhV_17,i_18,i'>VidhV_17,i_18,i</a>)</small></h3>

<p>astu tarhyarthabhedaḥ | naitadapi | </p>
<p class='l'>	apauruṣeye preṣādirnṛdharmo nā'vakalpate /</p>
<p>&lt;ed_18&gt;</p>
<p class='l'>	na ca pravartanāmātramaviśeṣamakartṛkam //</p>

<h3 id='18,i'>18,i <small></small></h3>

<p>loke hi pratītaḥ preṣaṇā'dhyeṣaṇā'bhyanujñālakṣaṇo'bhiprāyā'tiśayaḥ prayoktṛdharmo liṅarthaḥ | tasyā'pauruṣeyeṣu vedavākyeṣvasambhavaḥ | pratīteḥ sambhava iti cet ? na | pauruṣeyatvāpatteḥ | vedātmano'bhiprāya ityatisthavīyaḥ | tenā'saṃdṛbdhatve'bhiprāyā'vagatyabhāvāt, saṃdṛbdhatve pauruṣeyatvadoṣāt |</p>

<p>&lt;ed_19&gt;</p>

<h3 id='19,i'>19,i <small>(<a href='docExplore?doc_id=VidhV_19,i'>VidhV_19,i</a>)</small></h3>

<p>yadapi matam — anekasāmarthyaparikalpanādoṣādvyabhicārācca praiṣādīnāmavācyatvādavyabhicārātpravartanāmātraṃ loke liṅādyarthastasya vede'pyupapattiriti | idamapya caturasram | nirviśeṣasāmānyā'yogāt | akartṛkatve vyāpārā'nupapatteśca | na tāvat praiṣādayo viśaṣā vede sambhavinaḥ | nā'pyanyo viśeṣaḥ kaścidupadarśyate | tadupadarśane vā sāmānyā'bhidhānaprasādhanamasminnavasare vyartham | tadetadapāstasakamabhedaṃ pravartanāsāmānyaṃ brāhmaṇyamiva samujjhitakaṭhādibhedaṃ syāt | pravartanā ca pravartayiturvyāpāraḥ sa tamantareṇeti nā'tivirājate | puruṣasyā'bhāvāt | śabdasya ca pravartakatvaniṣedhāt pravartayiturabhāvaḥ |</p>

<h3 id='19,ii'>19,ii <small>(<a href='docExplore?doc_id=VidhV_19,ii_20,i'>VidhV_19,ii_20,i</a>)</small></h3>

<p>yadi manyeta phalaṃ pravartakaṃ tadvyāpāraḥ pravartanā, phalārthinaḥ puruṣasya &lt;ed_20&gt; tatsādhane pravṛtteḥ | anyathā 'bhāvāt | na kaścidvyāpāraviśeṣaḥ pravartanā'pi tu pravṛttisamarthaṃ vyāpāramātraṃ ca prayojakavyāpāraḥ | bhikṣā vāsayati; kārīṣo 'gniradhyāpayatīti darśanāt | tadasat |</p>

<h3 id='20,i'>20,i <small></small></h3>

<p class='l'>	arthitā vyāpṛtiḥ puṃso niyamaḥ kiṃnibandhanaḥ /</p>
<p class='l'>	phalasādhanatā karmaniśceyā sādhyatā kadā //</p>

<h3 id='20,ii'>20,ii <small>(<a href='docExplore?doc_id=VidhV_20,ii^1'>VidhV_20,ii^1</a>)  (<a href='docExplore?doc_id=VidhV_20,ii^2'>VidhV_20,ii^2</a>)</small></h3>

<p>phalārthitā cet pravṛttihetuḥ secchā tadyogo vā icchāsamavāyo vā | kṛttaddhitasamāseṣu sambandhā'bhidhānaṃ tvatalbhyāmiti vacanāt puruṣadharma iti na phalaṃ vyāpṛtiḥ | atha tadicchopahāramukhena phalasya pravṛttiheturdharmaḥ prītyātmatā phalavyāpāraḥ pravartanā ? sā'pi tatraiva na karmaṇi | phalavyāpārācca &lt;ed_21&gt; pravartamānaḥ sarvatra pravarteta | niyamanimittā'bhāvāt | tatsādhanatvāt karmaṇyeva pravartate, na sarvatra | tata eva tarhi tatsādhanatva pravṛttihetuḥ karmaṇi na phalarūpam, tacca karmasamavāyīti karma pravartakaṃ syāt | evaṃ tarhi tatsādhyatā pravṛttihetuḥ, sā ca phalasamavāyinīti na doṣaḥ | tathā hi | samabhilaṣitasya tṛptyādeḥ karmaviśeṣeṇa sādhyatvāttatraiva pravṛttiḥ | kā punariyaṃ sādhyatā ? yadi rūpaṃ phalasya, sarvatra pravattiprasaṅgaḥ | kārakaviśeṣaḥ | sa hi phalasya sādhananiyataḥ śaktibhedo rūpādivat | anyathā kārakatvā'bhāvāt | yathā hi &lt;ed_22&gt; rūpādīnāṃ śaktiviśeṣād grahaṇe sādhananiyamaḥ tathā phaleṣvapi draṣṭavyaḥ | gaganatatkusumāderanutpādāt, tṛptyādeśca karmamātreṇa | kadā punarayaṃ śaktibhedaḥ sādhyatā'bhidhānaḥ ? phalasya bhāvasamaye na tāvat | vaiyarthyādapravṛttihetutvācca | na khalūtpannasyotpādo, yadyoginī śaktirarthavatī | nāpi siddhe phale tatsādhane kaścitpravartate | abhāvakāle'pyasatkathaṃ śaktimat khapuṣpavat ?</p>

<h3 id='22,i'>22,i <small>(<a href='docExplore?doc_id=VidhV_22,i_24,i'>VidhV_22,i_24,i</a>)</small></h3>

<p>nanu sadeva kāryamutpadyate ?</p>

<p>&lt;ed_23&gt;</p>

<h3 id='23,i'>23,i <small></small></h3>

<p>idaṃ tāvadasatkāryavādino'nunāthya vaktavyam |</p>

<p>&lt;ed_24&gt;</p>

<h3 id='24,i'>24,i <small></small></h3>

<p>api ca nirupādānakāryā'nutpādāttadatyantavyatirekā'bhāvādupādeyasyo&lt;ed_25&gt;pādānarūpeṇa sata utpattirucyate | sarvātmanā tu sattve tadanupapattervaiyarthyāccopādeyavat | sādhyaṃ nopādānam | kathaṃ tarhi karmma kārakam ? naiva kamakārakaṃ kārakāśritamiti kecit | vikāryaprāpyayorvā sattvādadoṣaḥ | traividhyaṃ tarhi hīyate | kāmaṃ, na tvasataḥ kārakatvaṃ śakyā'dhyavasānam | kathaṃ tarhighaṭaṃ karotīti prayogaḥ ? upādeyaśrutyā upādānanirdeśāt | buddhisthasya vā &lt;ed_26&gt; kriyāsūpayogādyukto nirvartyasya kārakabhāvaḥ | yathoktam — </p>
<p class='l'>	vyaktau padārthe śabdāderjanyamānasya karmmaṇaḥ /</p>
<p class='l'>	kārakatvaṃ tathāsiddhaṃ buddhirūpaprakalpitam //</p>

<h3 id='26,i'>26,i <small>(<a href='docExplore?doc_id=VidhV_26,i_26,ii'>VidhV_26,i_26,ii</a>)</small></h3>

<p>etena sādhyasādhanayoḥ parasparā''nukūlyaṃ parāstam | astu tarhi karmma pravartakam | abhimatasādhanatā tasya pravartanā, pravṛttiheturūpatvāt | na | tasya viṣayatvāt | api ca — </p>
<p class='l'>	prajñāyate liṅādīnāṃ vyañjanīyā pravartanā /</p>
<p class='l'>	prayoktṛdharmmo na ṇico yathā'niyatakartṛkā //</p>

<h3 id='26,ii'>26,ii <small></small></h3>

<p>lokāddhi śabdārthā'dhigamaḥ | tatra ca pravartanā niyatādhārā prayoktṛsaṃśrayaiva &lt;ed_27&gt; liṅādyartho'vagamyate | ṇijarthastu sā'niyatādhārā | na ca ṇijarthavalliṅādyarthopi bhavitumarhati | yathālokaprajñānaṃ śabdārthavyavasthānāt |</p>

<h3 id='27,i'>27,i <small>(<a href='docExplore?doc_id=VidhV_27,i'>VidhV_27,i</a>)</small></h3>

<p>yasya tvevaṃ sati puruṣaprayatno'nuvādo homā'nugatastu vyāpāraḥ śrutyocyate iti darśanāccetanakartṛvyāpārātmikā, itarathā vā spandā'spandasādhāraṇyenaudāsīnyapracyutyātmavyāpāramātraṃ bhāvanā vidhiśabdaparyāyā liṅartho 'parāmṛṣṭakālabhedā | liṅādiṣu tu sattvepi kātaviśeṣeṇa vidhirūpapratibandhādapravṛttihetutvāt yadyādibhiriva liṅabhidheyāyā iti darśanam; tampratyucyate — </p>
<p class='l'>	naikaṃ vibaddhaṃ na ca tadviśeṣaścetsa kathyatām /</p>
<p class='l'>	kālabhedā'parāmarśaḥ kāmaṃ nā'smātpravartate //</p>

<h3 id='27,ii'>27,ii <small>(<a href='docExplore?doc_id=VidhV_27,ii'>VidhV_27,ii</a>)</small></h3>

<p>liṅādiṣu kālabhedena vidhirūpasya pratibandhe bhāvanājñānā'bhāvo&lt;ed_28&gt;'bhedāt | avibaddhe bhedaprasaṅgāt | na khalvekaṃ vibaddhamavibaddhaṃ ca kalpate | viśeṣasya pratibandho na bhāvarūpasya | viśeṣarūpabhāvā'bhāvā'nuvidhānāt | pravṛttibhāvā'bhāvayoḥ | sa tarhi viśeṣo vidhiḥ | na bhāvo bhāvanā vidhirupadeśaḥ preraṇamityekam | nidarśanīyaścāsau | kartavyateti cet ? na | tasyā eva bubhutsanāt |</p>

<h3 id='28,i'>28,i <small>(<a href='docExplore?doc_id=VidhV_28,i^1'>VidhV_28,i^1</a>)  (<a href='docExplore?doc_id=VidhV_28,i^2'>VidhV_28,i^2</a>)</small></h3>

<p>nanu kālabhedaparāmarśaviraha eva viśeṣaḥ kimanyena ? vartamānādirūpāyā ananuṣṭheyatvāttadabhāve'pyanuṣṭheyatvapratīteḥ | bhavatveṣa viśeṣo na tu puruṣasya pravṛttihetuḥ | kāmaṃ pratyetu kālabhedaviviktāṃ bhāvanām ? anuṣṭhānaṃ tu kutaḥ ? na hi vasturūpamātrapratipattiḥ pravṛttinimittam | na khalu ghaṭa iti pratipadya tato'rtha tāvatyeva tasminpravartate | sādhyatayā pravartata iti cet ? &lt;ed_29&gt; keyaṃ sādhyatā ? yadyasiddhatvam, khapuṣpam | mṛtpiṇḍā'vasthāyāṃ ca ghaṭo nāstītyapi prasaṅgaḥ | atha kārakaviṣayatvaṃ tairviṣayīkṛtāyāṃ pravṛttikārikāyāṃ kimarthaṃ pravarteta ? sādhyāyāṃ cā'nena pravartitavyamiti kutastyam ? phalavattā'vagamātpravartata iti cet ? | sa eva kutaḥ ? anuṣṭheyatvā'vagamāditi cet ? na | siddhe'nuṣṭheyatve phalakalpanā tataścā'nuṣṭheyatvamitītaretarāśrayatvāt | evamevā'pravṛttasyādyā pravṛttiḥ ākūtaṃ cikīrṣā adhyavasāyo vā liṅādyathaḥ | uttarakālā pravṛttiḥ prayatno vā dehavacanaceṣṭā vā laṅādyartha iti viśeṣā'bhidhānaṃ pratyūḍham | taddhetvabhāvāt | puruṣarūpamātrapratīterapravṛtteḥ, hetvantarā'pratīteśca | tāṃ ca bhūtavartamānau pratibadhnīto, netaraḥ kālo, bhaviṣyatyanuṣṭheyatvā'virodhāt |</p>

<p>&lt;ed_30&gt;</p>

<h3 id='30,i'>30,i <small>(<a href='docExplore?doc_id=VidhV_30,i_30,iii'>VidhV_30,i_30,iii</a>)</small></h3>

<p>yadapi samarthanam — aprāptasambandhayā kriyayā ātmanaḥ sambandhasya pratītyā pravṛttiḥ yathā'dya tavedaṃ karmmeti loke | atrāpi tu ḷṛṅante śrotuḥ pramāṇāntareṇā'nadhigatamarthamavagamayati vidhitvaprasaṅgaḥ |</p>

<h3 id='30,ii'>30,ii <small></small></h3>

<p>na | nimittā'ntarā'prāpte tasya tadabhidhānaṃ, tatra nimittāntaraprāptasyaiva bhaviṣyattvenā'bhidhānādarthasya liṅādibhistu tathā'bhidhānam | ataścā'jñātajñāpanamapravṛttapravartanamubhayavidhaprāptipratiṣedhenā'prāptakriyākartṛsambandho vidhiriti vidhividāmudgārāḥ |</p>

<h3 id='30,iii'>30,iii <small></small></h3>

<p>naitatsāram | yasmāt — </p>
<p class='l'>	na pravṛttiryogadhiyo loke'bhiprāyavedanāt /</p>
<p class='l'>	mṛṣā bhavettathā kāmaṃ kiṃ mudhaiṣa prayasyati //</p>

<p>&lt;ed_31&gt;</p>

<h3 id='31,i'>31,i <small>(<a href='docExplore?doc_id=VidhV_31,i^1'>VidhV_31,i^1</a>)  (<a href='docExplore?doc_id=VidhV_31,i^2'>VidhV_31,i^2</a>)</small></h3>

<p>pratipadyatāṃ nāmā'yamātmanaḥ kriyāyogaṃ śabdāt taṃ ca tathābhāve tatheti niścinotu, viparyaye naitadevamiti | pravartate tu kasmāt ? loke tvadya tavedaṃ karmati vacanādadhigatavaktrabhiprāyo yo yadabhiprāyā'nurodhī sa pravartitumarhati, anyathā sarvasya pravṛtteḥ | nanvihāpi śabdā'nurodhī pravartsyati | na śabdā'nurodhe kiṃcana nimittam | nanvasti prāmāṇyam ? tacca pravṛtto samarthitaṃ bhavati | anyathā mṛṣātvā''pātāt | katham ? bhūtavartamānayo sambandhayorabhāvāt | bhaviṣyatyapi na cetpuruṣaḥ pravartate na tatsyāditi mṛṣātvāpātaḥ | puruṣapravṛttyā tarhi prāmāṇyam, bhavatu kāmaṃ mṛṣā, kimartho'yamasya śabdapramāṇīkaraṇaprayāsaḥ ? bahutaraṃ ca tasyaivamāyasitavyamāpatati | sakalamithyājñāna&lt;ed_32&gt;pramāṇīkaraṇāt | nanu na śābdaṃ mithyājñānam | dvividhahetvabhāvāt | yadyapi hetudoṣo na syāt, bādhakastu durvāraḥ | bhūtavartamānayoḥ saṃbandhayorupalabdhigocarayoranupalabdheḥ | bhaviṣyato hetvabhāvāt | śabdaprāmāṇyaṃ hetuḥ | na | pravṛttau tasya bhāvāditaretarāśrayatvāt | nanu svataḥ prāmāṇyādvijñānasya netaretarāśrayam | na | pravṛttihetvabhāvena tasyā'pavādāt | pramāṇasya paricchedakatvātsvato'pravṛttikāraṇatvāt | pravṛttihetusadbhāvādeva prāmāṇyasiddheḥ |</p>

<h3 id='32,i'>32,i <small>(<a href='docExplore?doc_id=VidhV_32,i_33,i'>VidhV_32,i_33,i</a>)</small></h3>

<p>nanu ca svataḥ prāmāṇyātpravṛttihetuḥ kalpayiṣyate tasmātpramitasiddhāvanyaparicchedāt | anyā'paricchittyā ca pramitatāhānāt | kaḥ ? phalam | na | &lt;ed_33&gt; phalavatyapyarthino'pravṛtteḥ | kriyāsaṃbandhasyā'viśeṣeṇa pravṛtteḥ | kalpite'pi tasmiṃstadanupapatteḥ |</p>

<h3 id='33,i'>33,i <small></small></h3>

<p>nanu svargakāmādaya eva kriyāsambandhinaḥ śrūyante ? satyaṃ, na tu sarvatra"viśvajitā yajeta", "yāvajjīvamagnihotraṃ juhuyādi"ti | ata eva sarvasyā'bhilaṣitamekatra phalam anyatrā'pāyaparihāraḥ kalpyate | satyam | na tvevamapi śrutopapattiḥ | tathā hi — </p>
<p class='l'>	arthino'pi niyogena na kriyā na nimittinaḥ /</p>
<p class='l'>	ālasyādantarāyebhyo vihitā'kṛtyabhāvataḥ //</p>

<h3 id='33,ii'>33,ii <small>(<a href='docExplore?doc_id=VidhV_33,ii'>VidhV_33,ii</a>)</small></h3>

<p>na khalu phalakāmo nimittavānvā'pāyaparihāraprayojano niyogataḥ kriyāsambandhamanubhavati, yena śrutakriyāsambandhopapattiḥ syāt phalā'pāyaparihārakalpanayoḥ satoḥ | yato hyavaśyaṃ kriyāsambandhaḥ sa hetustamupapādayituṃ kṣamate | kathaṃ punaḥ phalakāmasyā'pāyabhīrorvā na kriyā ? alasatayā | na &lt;ed_34&gt; tarhyarthitā | na pratyātmavedyā'rthitā kriyā'bhāvena śakyanihnavā | tathā maraṇādibhyo'ntarāyebhyo'pravṛttiḥ | yadi ca niyogataḥ pravṛttiḥ, vihitā'karaṇā'bhāvaprasaṅgaḥ | api ca — </p>
<p class='l'>	nimittāntarataḥ prāptirmohādeśca prakalpate /</p>
<p class='l'>	na copadeśakaḥ śabda udīkṣeta tataḥ pumān //</p>

<h3 id='34,i'>34,i <small>(<a href='docExplore?doc_id=VidhV_34,i'>VidhV_34,i</a>)</small></h3>

<p>phale hi pravṛttihetau kalpyamāne na śabdanimittaḥ kriyāsambandhaḥ, api tu śābdapariprāpita iti nimittāntarā'prāptatā'nupapattiḥ | pramāṇāntarā'nadhigatatvādupapattiryadi; lṛḍante'pi prasaṅga ityuktam | api ca mohayadṛcchādau sambhavini kriyāsambandhahetau naikāntataḥ phalavattvaṃ parikalpyam | śāstrasya puruṣaśreyo'bhidhāyakatvātphalakalpaneti cet | na | aśāstratvāt | upadeśakaṃ &lt;ed_35&gt; hi śāstram | na caiteṣāmupadeśakā yajetetyādayaḥ śabdāḥ | na hyebhiridaṃ kurvityupadiśyate | api tu svargakāmāderyāgasambandho'vagamyate, daṇḍyādiśrutibhiribādaṇḍādisambandhaḥ | sa ca bhūto vartamāno vā 'nupalabdhinirākṛta iti bhaviṣyannavaśiṣyate |</p>

<h3 id='35,i'>35,i <small>(<a href='docExplore?doc_id=VidhV_35,i_35,ii'>VidhV_35,i_35,ii</a>)</small></h3>

<p>api caivaṃ na pratyayapūrvaṃ puruṣaḥ pravartate | sāmudravidākhyātamivā'nirūpitanimittaṃ kriyāsambandhamudīkṣeta | tathā ca vacanavaiyarthyam, puruṣakārā'bhāvāt |</p>

<h3 id='35,ii'>35,ii <small></small></h3>

<p>yadapi darśanam — pramāṇāntarā'gocaraḥ śabdamātrā''lambano niyukto'smīti pratyātmavedanīyaḥ sukhādivat aparāmṛṣṭakālatrayo liṅādīnāmartho vidhiriti |</p>

<p>&lt;ed_36&gt;</p>

<h3 id='36,i'>36,i <small>(<a href='docExplore?doc_id=VidhV_36,i_36,ii'>VidhV_36,i_36,ii</a>)</small></h3>

<p>atrocyate — </p>
<p class='l'>	padārtha eva vākyārtho na ca so'nanyagocaraḥ /</p>
<p class='l'>	nā'kartṛkā kriyā kālaviviktañca khapuṣpavat //</p>

<h3 id='36,ii'>36,ii <small></small></h3>

<p>sa khalu śabdapramāṇako vākyārthaḥ padārtho vā | tatra padārthasyaiva padārthāntaropakalpitaviśeṣasya vākyārthatvādapadārthatve tadanupapattiḥ | sambandhavākyārthavādino'pi tadviśeṣo vākyārthaḥ sambandhinaśca padārthā eveti nā'pa&lt;ed_37&gt;dārtho vākyārthaḥ |</p>

<h3 id='37,i'>37,i <small>(<a href='docExplore?doc_id=VidhV_37,i_37,ii'>VidhV_37,i_37,ii</a>)</small></h3>

<p>astu tarhi padārthaḥ ? naivam | ananyapramāṇagocarasya tattvā'navakḷpteḥ | sambandhasaṃvedanasāpekṣatvāt | tasya ca sambandhiparicchedapuraḥsaratvāt | pramāṇādṛte ca tasyā'yogāt |</p>

<h3 id='37,ii'>37,ii <small></small></h3>

<p>nanvasti śabdaḥ pramāṇam ? na | itaretarāśrayatvāt | pramite hi śabdena niyoge sambandhagrahaḥ, sati ca tasmin śabdena tasya pramā | avidinasaṅgateḥ padasya prakṛteḥ pratyayasya cā'pratyāyakatvāt |</p>

<p>&lt;ed_38&gt;</p>

<h3 id='38,i'>38,i <small>(<a href='docExplore?doc_id=VidhV_38,i_43,i'>VidhV_38,i_43,i</a>)</small></h3>

<p>praiṣādīnāṃ loke pratītestadgatasya tadupādheḥ sambandhagrahaḥ |</p>

<p>&lt;ed_39&gt;</p>

<h3 id='39,i'>39,i <small></small></h3>

<p>teṣāmeva tarhi pratīteḥ sambandhajñānaṃ na niyogasya | upādhayaste na śabdārthāḥ, vyabhicārāt | pravartakasteṣvanuyāyī śabdārthaḥ | sarvatrā'parityāgāt |</p>

<h3 id='39,ii'>39,ii <small></small></h3>

<p>naitatsāram | upādhayaścenmānāntarasiddhāḥ naikasteṣvanvayī pravartako &lt;ed_40&gt; niyogaḥ | pramāṇāntaragocaratvātteṣāṃ sambandhajñānaṃ na tasya | aviditaviṣayasya sambandhasya pratyetumaśakteḥ | ta eva ca śabdārthā viditasaṅgatitvānnetare |</p>

<p>&lt;ed_41&gt;</p>
<p>&lt;ed_42&gt;</p>
<p>&lt;ed_43&gt;</p>

<h3 id='43,i'>43,i <small></small></h3>

<p>atha mānāntarātsiddhiḥ ? na | mānāntaraviṣayatvenā'napekṣatvasiddheḥ |</p>

<h3 id='43,ii'>43,ii <small>(<a href='docExplore?doc_id=VidhV_43,ii'>VidhV_43,ii</a>)</small></h3>

<p>api ca niyoktṛvyāpāro niyogo na niyokturvinā avakalpate | na &lt;ed_44&gt; cā'sya sambhavaḥ, apauruṣeyatvā'bhyupagamāt | śabdasya purastāt pratiṣedhāt | kurviti tadaparāmarśādananyagocaratvam | tadyadi śabdato ghaṭādāvapi prasaṅgaḥ | na hi ghaṭādiśrutayo'pi bhūtādīnāmanyatamamāmṛśanti | arthā'rthataḥ ? atyantā'sattvaṃ khapuṣpādivat | etallakṣaṇatvādatyantā'sattāyāḥ | nityānāṃ ca vartamānatvādavyabhicāraḥ | yadītarapratiyogitā vartamānatā na nityeṣu sā | &lt;ed_45&gt; kālā'saṃsṛṣṭamapi tarhi mānāntaraviṣaya iti vyarthaḥ kālavivekopanyāsaḥ |</p>

<h3 id='45,i'>45,i <small>(<a href='docExplore?doc_id=VidhV_45,i'>VidhV_45,i</a>)</small></h3>

<p>pramāṇagrāhyatā sattvalakṣaṇam | ato nā'tyantāsattvam | na | abhāva&lt;ed_46&gt;katham ? yadā nā'bhāvaḥ prameyaḥ kaṇṭakādīnāmiti niraṭaṅki, kathaṃ tarhi nāsyāpi prameyatvāt | abhāva prameya iti suvyāhṛtam | nāsti pramīyate ceti 'stīti vyavahāraḥ ? viṣayāvacchedāt | avacchinnaviṣayaṃ hi pramāṇaṃ tadavabodhayadanyadanavabodhayannāstīti vyavahārayati | kathamanyaviṣayo vyavahāro'nyaviṣayātpramāṇāt ? nā'yamanyaviṣayaḥ | tasya pramāṇaviṣayā'vacchedaviṣayatvāt | tasyā viṣayāntaratvāt | tathā hi — nāstītyayamartho neda pratīyate &lt;ed_47&gt; bhūtalaṃ pramīyate na ghaṭa iti | atastatrā'pramitiḥ pramāṇamityalaukikamiti |</p>

<h3 id='47,i'>47,i <small>(<a href='docExplore?doc_id=VidhV_47,i'>VidhV_47,i</a>)</small></h3>

<p>ucyate — anirūpitavyavahāramatrabhavantaṃ paśyāmaḥ | idaṃ hi bhavānnirūpayatu, ya eṣa laukikānāṃ kvacinnāstīti pravṛttinivṛttilakṣaṇo vyavahāraḥ kimayamaparicchedād, utā'nyaparicchedāt uta tadabhāvaparicchedāt ? yadyaparicchedāt, neṣṭasyā'bhāvaṃ jijñāseran, aparicchedādeva nivarteran, aniṣṭasyā'paricchedādeva pravarteran | pramāṇaviṣayā'paricchedanibandhana eva vyavahāraḥ | na | viśeṣā'bhāvāt | na hi taditarayoraparicchedo viśiṣyate | apratyaya&lt;ed_48&gt;pūrvike ca pravṛttinivṛttī ityasamīcīnam |</p>

<h3 id='48,i'>48,i <small>(<a href='docExplore?doc_id=VidhV_48,i_52,i'>VidhV_48,i_52,i</a>)</small></h3>

<p>vastvantarapratyayāt pravartante nivartante ceti mithyā | bhāve'pi pratiyoginastatprasaṅgāt | bhāve ghaṭakaṇṭakayorjñāyamānayostannibandhe eva pravṛttinivṛttī | hanta tarhi tadabhāvādviparyayaḥ, na vastvantarabhāvāt | iṣṭā'niṣṭasādhanajñānasya tadāpi bhāvātpurasvācca |</p>

<p>&lt;ed_49&gt;</p>
<p>&lt;ed_50&gt;</p>
<p>&lt;ed_51&gt;</p>
<p>&lt;ed_52&gt;</p>

<h3 id='52,i'>52,i <small></small></h3>

<p>tasmānnā'nyapramitinibandhane nāpyapramitinibandhane anabhimatamabhimataṃ nāsti, abhimataṃ nāstīti pravṛttinivṛttī, api tvabhāvā'dhigamanibandhane | nāstijñānasya ko viṣayo nirūpitaḥ ? nanūktam, kimaparāddhaṃ bhavato viṣayā'bhāvena ? yattamatilaṅghya pramāṇā'bhāvo viṣaya ityucyate | jñeyā'bhāvo na &lt;ed_53&gt; prameyaḥ | bhavatu yadyasti tadviśeṣo hetuḥ | jñānā'bhāve jñānabhramo vyavahārā'bhāve vyavahārabhramaḥ | ālokā'darśane'ndhakārabhramavat |</p>

<h3 id='53,i'>53,i <small>(<a href='docExplore?doc_id=VidhV_53,i_58,ii'>VidhV_53,i_58,ii</a>)</small></h3>

<p>na | suṣuptyādyavasthāsu prasaṅgāt | apramite ca bhramā'yogātsuṣuptyādivat |</p>

<p>&lt;ed_54&gt;</p>

<h3 id='54,i'>54,i <small></small></h3>

<p>tamodarśanaṃ tu bhūcchāyādarśanam |</p>

<p>&lt;ed_55&gt;</p>
<p>&lt;ed_56&gt;</p>
<p>&lt;ed_57&gt;</p>

<h3 id='57,i'>57,i <small></small></h3>

<p>ālokā'bhāvadaśanaṃ cetyasamānam |</p>

<p>&lt;ed_58&gt;</p>

<h3 id='58,i'>58,i <small></small></h3>

<p>astu vā pramāṇagrāhyatā, varttamānatā tu sattvamucyate |</p>

<h3 id='58,ii'>58,ii <small></small></h3>

<p class='l'>	arthā'bhāvo niyogasya śābdyāṃ bhūtādyapākṛtau /</p>
<p class='l'>	ananyagocaratvaṃ na pramāṇāntarajanmani //</p>

<h3 id='58,iii'>58,iii <small>(<a href='docExplore?doc_id=VidhV_58,iii^1'>VidhV_58,iii^1</a>)  (<a href='docExplore?doc_id=VidhV_58,iii^2'>VidhV_58,iii^2</a>)</small></h3>

<p>aśābdaścenniyogo nābhūnnāsti na bhaviṣyatīti bodhayati na niyukto na niyujyate na niyokṣyate vā svargakāma iti vākyārthaḥ syāditi sunirūpito'dhikāraḥ | atha na śābdo bhūtādipratikṣepaḥ kiṃ tu tasyaudāsīnyānmānāntaratastathā'vasāyaḥ | na tarhyananyagocaraḥ | mānāntareṇa tathātvasyā'vasāyāt śabdapramitasya viśeṣastataḥ | pratyakṣasyeva gireragnimattā&lt;ed_59&gt;'numānāt | na | viśiṣṭā'paricchede viśeṣaṇasyā'viṣayatvāt | api ca anyato'pi tathātvā'dhigame'niyoga eva svargakāmaḥ | tasyāpi pramāṇatvāt | atattve vā bhūtādivivekā'bhidhānaṃ pralāpaḥ | nanūpādhayo bhūtādayaḥ, na copādhinivṛttāvupādhimato nivṛttirapratītirvā | bhavatvanyopādhiṣvevamiha tvetallakṣaṇamevā'tyantā'sattvam | nityā'nityatvopādhinivṛttau ca nopādhimatsambhavaḥ | pratyakṣaṃ tvāpātajanmakāle bhedopādhiviviktarūpamātragrāhīti na tato viṣayabhedaḥ | avarttamānasyā'rūpatvādvarttamānaviṣayaṃ tat | satyaṃ vastuto &lt;ed_60&gt; na pramititaḥ | vastuto vartamānādiviveke nirātmakatvamatyantā'pramitito na viṣayabhedātpramāṇāntarā'napekṣatvaṃ śabdasya | saiṣobhayataspāśā |</p>

<h3 id='60,i'>60,i <small>(<a href='docExplore?doc_id=VidhV_60,i'>VidhV_60,i</a>)</small></h3>

<p>nanu pratīyate yajeteti kāryo'rtho, na sa bhaviṣyanmānā'bhāvāt ekāntā'navadhāraṇāt | kāryyatvādeva netarakālā'nupātī | na ca nāsti | pratīteḥ | uktottarametat | sātmakatve na vastutaḥ kālabhedaḥ, pramititaścenna viṣayabheda iti nairātyam | kathaṃ tarhi pratītiḥ ? ata eva pratibhāmātraṃ vikalpamātraṃ vā śābdajñānamiti vipaścitaḥ | pratibhānibandhanaśca vyavahāraḥ | pratibhā'nugṛhītāni ca pramāṇāni vyavahārā'ṅgamiti |</p>

<p>&lt;ed_61&gt;</p>

<h3 id='61,i'>61,i <small>(<a href='docExplore?doc_id=VidhV_61,i_61,ii'>VidhV_61,i_61,ii</a>)</small></h3>

<p>api ca — </p>
<p class='l'>	vedārtha itthamāśaṅkā niyogasya na kāryatā /</p>
<p class='l'>	niyuktasya pravṛttiśca na niyogaikabandhanā //</p>

<h3 id='61,ii'>61,ii <small></small></h3>

<p>yat khalu na bhūtaṃ na varttamānaṃ bhāvi na vetyanavadhāritaikāntaṃ tadāśaṅkājñānagocaro, yathā varṣamanatipatitamapravṛttamatinīlabahalajaladodayadarśanasāmarthyena pratyayapathamanupatadvyabhicāradarśanādaniścīyamānaikāntam | imāṃ cā'vasthāṃ vata vedārthaḥ prajñāśālibhirupanīto'tivyākhyayā |</p>

<h3 id='61,iii'>61,iii <small>(<a href='docExplore?doc_id=VidhV_61,iii'>VidhV_61,iii</a>)</small></h3>

<p>api ca viṣayaḥ kāryyo na niyogaḥ | kāryaśca vedaprameyaḥ itarapadārthānāṃ tadanvayitvāt | tasyaiva kālaviviko mānāntarā'gocaratayā'napekṣatvasiddhaye &lt;ed_62&gt; 'bhidhānīyaḥ | nanu niyoga eva kāryyatvapratyayaḥ | evaṃ hi vyapadiśanti, ācāryyaniyogaḥ kartavyo rājaśāsanamanuṣṭheyamiti | naitat | niyojyasya niyoktṛtvaprasaṅgāt | niyogasya hi kartā niyokteti | api ca | yāge niyogātkartavyatā tasya kutaḥ ? na hyeṣa tatra niyujyate |</p>

<h3 id='62,i'>62,i <small>(<a href='docExplore?doc_id=VidhV_62,i_63,i'>VidhV_62,i_63,i</a>)</small></h3>

<p>svarūpeṇaiva sa kāryaḥ, na tatrā'nyāpekṣā viṣayavat | kiṃ tu yajeteti yājayedityarthaḥ syāt | tathā ca svargakāmo'nyaniyogamātreṇa kṛtaśāstrārthaḥ syāditi sādhu susaṃpāditamatrabhavatā | niyogārthe ca kārye svargayāgayoḥ parasparā'sambandhastadanvayāt |</p>

<p>&lt;ed_63&gt;</p>

<h3 id='63,i'>63,i <small></small></h3>

<p>ekaniyogasambandhinoraruṇaikahāyanīvanniyamāt | satyam | nā'nyakāmo yāganiyoge | svargakāmaniyogo na yāgādanyatra | sādhyasādhanabhāvastvayuktaḥ |</p>

<h3 id='63,ii'>63,ii <small>(<a href='docExplore?doc_id=VidhV_63,ii_64,i'>VidhV_63,ii_64,i</a>)</small></h3>

<p>nanu na niyogo viṣayaniyojyasambandhamakurvan kartavyatā'vagamāyā'lam, rūpā'bhāvāt kaṃcitkvacinniyuṅkta iti hi niyogasya rūpamasyedaṃ kartavyamiti | na ca sambandho guṇapradhānabhāvādṛte sambhavatīti neṣṭaṃ paraniṣpattaye iti svargasyā'parārthatvādyāgasya tādarthyam | iṣṭasaṃyukte tadarthā'nvayapratīteḥ | karotu niyojyaviṣayasaṃbandhaṃ niyogaḥ, viṣayaniyojyaviśeṣaṇasaṅgatistu kutaḥ ?</p>

<p>&lt;ed_64&gt;</p>

<h3 id='64,i'>64,i <small></small></h3>

<p>viśiṣṭasambandhāccet | jīvanāderapiprasaṅgaḥ | kimataḥ ? aṅgatvaṃ vā nimittasya prādhānyaṃ vā | aṅgatve 'tideśaprasaṅgo nimittasya |</p>

<h3 id='64,ii'>64,ii <small>(<a href='docExplore?doc_id=VidhV_64,ii'>VidhV_64,ii</a>)</small></h3>

<p>prādhānye kāmyanaimittikādhikārayoraviśeṣaḥ | ubhayoḥ kāryaniṣṭhatvānna naimittikaḥ prayoganiṣṭhaḥ syāt | tathā cobhayatra sarvāṅgopasaṃhāro na vā | niyojyabhedasamarppaṇena kṛtārthasya jīvanāderna viṣayasambandhaḥ syāt | ārthastu nimittanaimittikabhāvaḥ | tasmiṃśca sati tatrā'dhikārāt svargakāmo yajetetyapi tarhyevaṃ syāt | na bhaviṣyati | sādhyasyaiva viśeṣaṇatvāt | kāmyatvāt | tathāpi na viṣayasambandhe pramāṇam | anyasādhyasyāpi &lt;ed_65&gt; viśeṣaṇatvopapatteḥ | icchāmātradṛṣṭeśca | nanu kāmino'dhikārā'vagatiḥ kāmopāye'vakalpate, nānyathā tat niyojyena kṛtaṃ syāt | kāminā kṛtaṃ niyojyena kṛtaṃ syāt |</p>

<h3 id='65,i'>65,i <small>(<a href='docExplore?doc_id=VidhV_65,i_66,ii'>VidhV_65,i_66,ii</a>)</small></h3>

<p>na tu kāmaḥ pravṛttihetuḥ, adhikārahetustu | adhikārahetukā ca pravṛttiriṣyate na phalahetukā, prāgadhikārāttadajñānāt |</p>

<p>&lt;ed_66&gt;</p>

<h3 id='66,i'>66,i <small></small></h3>

<p>nanu kāmino'dhikāraḥ | kāmā'nupāye ca na kāmanimittaḥ | adhikāro na nirnimitto na vā'nyanimittaḥ | kāmanimittaḥ | satyasminnadhikriyamāṇatvāt |</p>

<h3 id='66,ii'>66,ii <small></small></h3>

<p>nanvanupāye'dhikriyamāṇasya na phalārthitā nimittam | upāye hyapeyārthitā niyoganimittam | siddhe tarhyupāyopeyabhāve niyogaḥ | na niyogāttatsiddhiḥ | siddha evā'sau niyogātpratīyate | na | sāpekṣatvāt | tathā hi — yadi viśiṣṭapuruṣaniyogaḥ śabdārthaḥ kathaṃ sa niyogād gamyate ? atha phalaviśeṣanimittako niyogaḥ, nāsau prāgasiddhe tadbhāve iti prāksiddha&lt;ed_67&gt;tadbhāvā'pekṣaḥ śabdenocyata iti pramāṇāntarā'pekṣatvaprasaṅgaḥ |</p>

<h3 id='67,i'>67,i <small>(<a href='docExplore?doc_id=VidhV_67,i_68,i'>VidhV_67,i_68,i</a>)</small></h3>

<p>upeyasyaiva cā'dhikāranimittatve jīvanādiṣvadhikārā'bhāvaḥ |</p>

<h3 id='67,ii'>67,ii <small></small></h3>

<p>nimittatvapratītihetuśabdā'bhāvāccā'yuktamevaitat | niyojyaviśeṣaṇameva tu tasminsati niyogādarthānnimittamucyate | yadi ca svargakāmādayo &lt;ed_68&gt; nimittaparā na tarhi niyojyaparāḥ | tatrā'dhikārā'pratīteḥ prayogā'bhāvaḥ |</p>

<h3 id='68,i'>68,i <small></small></h3>

<p>athā'rthādadhikārasiddhiḥ ? mudhā kartṛviśeṣaṇapakṣanirāsaḥ |</p>

<h3 id='68,ii'>68,ii <small>(<a href='docExplore?doc_id=VidhV_68,ii'>VidhV_68,ii</a>)</small></h3>

<p>yathaiva hi kāmitayā'dhikāro'vagamyasāna upāyabhūte dhātvarthe tathā kāmitayā kartṛtvaṃ nā'nupāyo yasya ca kāmopāyastasyedaṃ karmeti arthāt kartṛniyamavidheradhikārasiddhiḥ | adhikāravidheriva kartṛniya siddhiḥ | &lt;ed_69&gt; iṣṭasaṃyukte ca vākye iṣṭārthe'nvayo na niyogārthe'nvayaḥ | ubhayārthe'nvaye vākyabhedāt |</p>

<h3 id='69,i'>69,i <small>(<a href='docExplore?doc_id=VidhV_69,i'>VidhV_69,i</a>)</small></h3>

<p>nanu na viniyogopamardī niyogaḥ | virodhā'bhāvāt | yathāviniyogaṃ tatpratyayāt | tatra parasparā'nvitāḥ padārthā niyogaviṣayatāmāpadyante | na cā'nvayo guṇapradhānabhāvamantareṇa | tatreṣṭatvātsvargaḥ pradhānaṃ karma guṇata iti karmopasarjane svargakāmaḥ puruṣo niyujyate iti na niyogapradhānatā hāsyate | karmaphalasambandhaścopapatsyate |</p>

<h3 id='69,ii'>69,ii <small>(<a href='docExplore?doc_id=VidhV_69,ii'>VidhV_69,ii</a>)</small></h3>

<p>na ca kāme svataḥ pravṛtto niyojyapuruṣaḥ | upāyarahite'rthino'pyapravṛtteḥ | na ca prāṅniyogādupāyopeyajñānam | na khalu viniyoganibandhanā &lt;ed_70&gt; svargayāgasaṃgatiriṣyate | tārtīyī sā, naiyogikī tveṣā | bhāvārthaśca niyogaviṣaya iti pratyuddhṛtameva syāt | niradhikāratā ca syāt | viṣayasyānadhikārahetutvāt | viśvajidādau tadakalpanaprāpteḥ | vidheyatvalakṣaṇatvayorvirodhāt prāptyaprāptibhyām | kartṛtayā cā'nvayātprāṅniyogānniyojyatvā'bhāvāt | avaśyakartavyatāprasaṅgaśca | kāmasyā'tantratvāt | tantratve'pīcchā'pyavaśya&lt;ed_71&gt;kāryā syāt | tasmātparasparamananvitayornniyogā'nvayaḥ | tadanvaye parasparaṃ vākyabhedāt | ekaniyogasambandhādapi sādhyasādhanabhāvaḥ pratyuktaḥ |</p>

<h3 id='71,i'>71,i <small>(<a href='docExplore?doc_id=VidhV_71,i'>VidhV_71,i</a>)</small></h3>

<p>nanu niyogādasyedamupakārakamityavagamyate, kathaṃ tasya karma syāt ? ka ivā'syopakāro'nyatra kāmyāt ? upakārāntare'rthipadamanarthakaṃ syāt | upakāryopakārakatve tarhi niyogārthaḥ | kimataḥ ? upadeśakatvaṃ hīyate | sthitavastvanuvādāt sāpekṣatvaṃ ca | tasmādasyedaṃ kartavyamiti niyogārtho &lt;ed_72&gt; 'nuṣṭhānapratīteḥ, avyabhicārācca | naimittikaniṣedhā'dhikārayorupakārā'nāśrayaṇāt | na ca niyojyārtha eva karmaṇi niyogaḥ | ata eva laukike cā'dhyeṣaṇādāvabhāvāt | nanu viśeṣaṇaṃ svargo nopalakṣaṇam | bhavatu niyoge'syā'nvayaḥ | na tu niyoga eva yāgasambandhaṃ vidadhāti | tathā nāma īdṛśaḥ puruṣo niyujyata iti | "yasyā'gnirgṛhāndahedi"ti yathā | nanviṣṭasiddhyupādhau &lt;ed_73&gt; bhāvārtha niyogātphalasiddhiḥ syāt ? syādyadīdṛśo bhāvārthaḥ | na tvayamevetyuktaṃ bhāvanāviveke |</p>

<h3 id='73,i'>73,i <small>(<a href='docExplore?doc_id=VidhV_73,i'>VidhV_73,i</a>)</small></h3>

<p>naimittike ca phalaprasaṅgaḥ | yathā cā'smindarśane na karmaphalasaṃbandhastathoktaṃ bhāvanāviveke | "ataḥ svargayāgayorasambandhānna &lt;ed_74&gt; puruṣārthasādhanajñānam | puruṣārthasādhanaṃ ca jijñāsante prekṣābantaḥ | lokācca śabdārthā'bagamānna niyogapradhānatā | tatsiddhāvaniyogāt | nāpi pratipattā pratyeti tām | viṣayasiddhāvapyananuṣṭhānāt | na hi gāmānayeti niyogasiddhirvivakṣitā vakturapi tu viṣayasiddhiḥ |</p>

<h3 id='74,i'>74,i <small>(<a href='docExplore?doc_id=VidhV_74,i^1'>VidhV_74,i^1</a>)  (<a href='docExplore?doc_id=VidhV_74,i^2'>VidhV_74,i^2</a>)  (<a href='docExplore?doc_id=VidhV_74,i^3'>VidhV_74,i^3</a>)  (<a href='docExplore?doc_id=VidhV_74,i^4_81,i'>VidhV_74,i^4_81,i</a>)</small></h3>

<p>anyalloke śabdavṛttamanyadvede | vivakṣāparo hi samanvayo loke śābdānām, niyogaparo vede | ayamaparo gaṇḍasyopari sphoṭaḥ | yadi khalu vivakṣāpare'nvaye śabdasāmarthyaṃ lokato'vagamyate nā'nyaparatvam | ananyapramāṇakatvācchabdasāmarthyasya | vakturabhāvāditi cet | ayameva vivakṣāparo'nvayastamanumāpayediti prāptaṃ pauruṣeyatvam | pratipattyabhāvo vā bhavantī vā pratipattirnna śabdanimittā sāmayikī syāt, sāmānyatodṛṣṭajā vā | tasmāllākṣaṇikaprayogaja eva tatrabhavato vibhramo niyogaḥ kāryya iti | api &lt;ed_75&gt; ca na loke niyogamātraṃ pravṛttihetuḥ, sarvasya niyogādapravṛtteḥ | anuvidheyaniyogācca tadbhāvāt | anuvidheyatvaṃ niyokturanyaniyogāt pravṛtihetuḥ | anuvidhānakāraṇaṃ cā'rthā'narthaprāptirihārādi pramāṇāntarasiddham | na ca vede niyoktā'pi | kutaḥ punaranuvidheyaḥ ? nanu śabdaḥ | bhavatu nāma niyoktā, na tvanuvidheyaḥ | hetvabhāvāt | na hyarthā'narthaprāptiparihārayoḥ śabdā'nuvidhāne pramāṇamasti | niyoga iti cet | na | tasya prameyatvāt | niyogajñānaṃ tarhi | na | tasya niyogaviṣayatvāt | tasya ca tābhyāmanyatvāt | na cā'rthādākṣepaḥ | &lt;ed_76&gt; anāptaniyogadarśanāt | kṣemyo'yaṃ panthāḥ, gacchatu bhavānanenaiveti yathā | padārthā'nvayaniṣṭho niyogo loke tasya ca pramāṇāntaraviṣayatvāttadapekṣatvāttannibandhanā pravṛttirloke, niyoganiṣṭhastu vede, ato nā'nyā'pekṣā | uktottarametat | api ca na niyogamātraṃ pravṛttihetuḥ | mithyā tarhi niyogajñānam | na ca tadyuktam | kāraṇadvayā'bhāvāt | na vayaṃ niyogamavajānīmahe yena mithyātvaṃ syāt | satyapi tasminpuruṣaḥ pravartate loka iva yasya kasya cinniyogāt | na hi tatra niyogo nāsti | atatparatve tātparyamapramāṇakamityuktam | nanu kartavyatā'vagamāt pravṛttiḥ | avagacchati ca niyukta idaṃ mama kartavya&lt;ed_77&gt;miti | yastvagacchannapi anuṣṭheyaṃ nā'nutiṣṭhati sa sattve'pyarthā'narthaprāptiparihārayorananutiṣṭhanniva na daṇḍairvāryyate | tadetadavimṛṣṭaniyogarūpam | tathā hi | pravartanāmātraṃ niyogaḥ | sa ca liṅādyartha iti pravarttito'hamatreti pratipattiḥ śabdāt | kartavyatā'vagamastu niyokturanuvidheyatvāt | anuvidheyaniyoge mamedaṃ kartavyamityadhyavasāyāt | itaratra tu pravartanāmātrapratīteḥ | uktaṃ ca kartavyatāviṣayo niyogo na niyogaḥ kartavyatāmāha | &lt;ed_78&gt; tadviṣayatvādeva hi tarhi kartavyatā'vagamaḥ | na tāvadayaṃ śābdaḥ | śabdena niyogamātrasyā'bhidhānāt | nāpyārthaḥ | sarvaniyogeṣvabhāvāt | tasmādidamapi darśanamavimṛśyamānasundaramiti nādriyante vṛddhāḥ | astu tarhyanuvidheyo niyoktā bhūtānām | sākṣātkṛtā''nuśravikaśreyaḥsādhano hitakāmaḥ sarvajñaḥ |</p>

<p>&lt;ed_79&gt;</p>
<p>&lt;ed_80&gt;</p>
<p>&lt;ed_81&gt;</p>

<h3 id='81,i'>81,i <small></small></h3>

<p>na | tasyā'nupapatteḥ, ajñānācca | tathā hi — </p>
<p class='l'>	hetvabhāve phalā'bhāvātpramāṇe'sati na pramā /</p>
<p class='l'>	cakṣurādyuktaviṣayaṃ paratantraṃ bahirmanaḥ //</p>

<h3 id='81,ii'>81,ii <small>(<a href='docExplore?doc_id=VidhV_81,ii_82,i'>VidhV_81,ii_82,i</a>)</small></h3>

<p>yadyapyātmapratyakṣanivṛttirviprakarṣavatāmabhāvaṃ vyabhicarati | sarvapratyakṣa&lt;ed_82&gt;nivṛttirasiddhā | asarvadṛśaḥ sakalapramāṇanivṛttyā ca nā'rthā'bhāvasiddhiḥ | avyāpakanivṛttyā'vyāpyanivṛtteraniyamāt | avyāpakatvaṃ cā'hetutvāt | tanmātrānubandhā'bhāvācca | anyathā sarvasya sarvadarśitvaprasaṅgāt, aviśeṣācca | vacanādayaśca yadyapyavirodhādanivartakāḥ tathāpi kāraṇanivṛttyā kāryanivṛttipratīteḥ pramāṇā'nupapattyā tatkāryāyāḥ sarvārtheṣu saṃvido'bhāvamanumimīmahe | tathā hi | na pratyakṣaṃ cakṣurādijanma tāvatsarvārtheṣu, teṣāṃ viṣayaniyamāt | kiṃcideva hi vartamānaṃ saṃbaddhaṃ ca tadviṣayo na sarve'rthāḥ |</p>

<h3 id='82,i'>82,i <small></small></h3>

<p>yadyapi cā'nekavidhaprameyasaṃvedanādrūpato niyamo durnirūpaḥ | paṭumandatā&lt;ed_83&gt;dibhedataśca nānādeśaparimāṇārthaparicchedānna deśataḥ saṃbandhaniyamaḥ | parimāṇato niyamaśca | kālatastu nirūpyate | prāpyakāritve'vartamānasya prāptyabhāvāt | aprāpyakāritve'pyarthasāmarthyasavyapekṣatvāt |</p>

<h3 id='83,i'>83,i <small>(<a href='docExplore?doc_id=VidhV_83,i^1'>VidhV_83,i^1</a>)  (<a href='docExplore?doc_id=VidhV_83,i^2'>VidhV_83,i^2</a>)</small></h3>

<p>jñānotpattāvajātanivṛttayoranupākhyeyatvāt asāmarthyāt | tathā &lt;ed_84&gt; cā'tiśayānāmapi cakṣurādayaḥ svaviṣayameva deśataḥ parimāṇataḥ saṃkhyāto vā'dhikaṃ bodhayeyuḥ nā'viṣayamajātamativṛttam | taduktaṃ vidyamānopalambhanatvāt | tathā hi | pratyakṣe rūpādivedane taccakṣurādiparatantraṃ tanniyamādeva &lt;ed_85&gt; niyatam | anyathā'ndhādyabhāvaprasaṅgāditi | mānasamapi pratyakṣamāntarasukhādiviṣayam | bahirmanaso'svatantratvāt | svātantrye'ndhabadhirādyabhāvaprasaṅgādityuktam | tajjanmasamanantarapratyayasahakāryyapekṣaṇādyadi nā'ndhādyabhāvaḥ sarvathā pāratantryaṃ na nivartate | tadviṣayatvāt | anyathendriyāntarajasahakāriṇo'pi pravṛtteḥ sa evā'ndhādyabhāvaḥ | na ca tulyajātīyaviṣaya eva samananta&lt;ed_86&gt;rapratyayaḥ | jātyantarasaṃcārā'bhāvāt | na khalveṣa jñānadharmo, jātyantarasaṃcārāt | na pratyakṣadharmo'vitarkitarūpādyapekṣaṇāt | na mānasadharmaḥ | sukhādiṣu tadadarśanāt | api ca viṣayaniyamātpāratantryamastu sahakāriviśeṣā'pekṣayā veti pāratantrya yuktaṃ smaraṇe tathā darśanāt | ekendriyagrāhye ca sajātau rūpāntaragrahaṇaprasaṅgaḥ | abāntarajātyapekṣaṇe bhinnasantānā''pātaḥ | tadatatsantānavṛttyorjjātyabhedāt | tasmādekasantānakṣaṇe samanantarapratyayatāṃ &lt;ed_87&gt; vadatā cakṣurādiviṣayagrāhitvamevoktaṃ bhavati | kṣaṇavivekapratibhāsanādabhedapratibhāsanāt kṣaṇikatvapratikṣepāt |</p>

<p>&lt;ed_88&gt;</p>
<p>&lt;ed_89&gt;</p>
<p>&lt;ed_90&gt;</p>
<p>&lt;ed_91&gt;</p>
<p>&lt;ed_92&gt;</p>
<p>&lt;ed_93&gt;</p>
<p>&lt;ed_94&gt;</p>
<p>&lt;ed_95&gt;</p>
<p>&lt;ed_96&gt;</p>
<p>&lt;ed_97&gt;</p>
<p>&lt;ed_98&gt;</p>
<p>&lt;ed_99&gt;</p>

<h3 id='99,i'>99,i <small>(<a href='docExplore?doc_id=VidhV_99,i'>VidhV_99,i</a>)</small></h3>

<p>api ca manovaiguṇye cakṣurādyabhāve ca rūpādyavedanādubhayavedyatā'vasīyate | kevalamanovedyatā tu kutaḥ ? dvitīyakṣaṇopalabdheriti cet | na | tatra cakṣurā&lt;ed_100&gt;dīnāṃ sāmarthyaparikṣaye hetvabhāvāt | tajjñānadhārāvāhikatvadarśanācca | smaraṇe tu pratītameva pāratantryamanumānādiṣu liṅgādyabhāve pratyayāt pāratantryamiti na kva cidapyanāntare manaḥsākṣātsvatantraṃ pravartata iti āntara eva sākṣādviṣayastatraiva sākṣād vṛttyā prakarṣamanubhavet nā'viṣaye |</p>

<p>&lt;ed_101&gt;</p>
<p>&lt;ed_102&gt;</p>
<p>&lt;ed_103&gt;</p>
<p>&lt;ed_104&gt;</p>

<h3 id='104,i'>104,i <small>(<a href='docExplore?doc_id=VidhV_104,i_108,i'>VidhV_104,i_108,i</a>)</small></h3>

<p>bhāvanāmayamapi vijñānaṃ śrutā'numitaviṣayam akasmādbhāvanā'yogādāgamā'numānaparatantram | pūrvajñānabhūtārthatvaviparyyayā'nuvidhānāt sāpekṣatvādapramāṇam |</p>

<p>&lt;ed_105&gt;</p>
<p>&lt;ed_106&gt;</p>
<p>&lt;ed_107&gt;</p>
<p>&lt;ed_108&gt;</p>

<h3 id='108,i'>108,i <small></small></h3>

<p>nanu na kālato'pi niyamaścakṣurādīnām | avartamānarajatādyupalabdheḥ | na hi sā śuktikādyupalabdhiḥ | anyākārasaṃvido'nyaviṣayatvā'yogāt anāśvāsāt |</p>

<p>&lt;ed_109&gt;</p>

<h3 id='109,i'>109,i <small>(<a href='docExplore?doc_id=VidhV_109,i_109,ii'>VidhV_109,i_109,ii</a>)</small></h3>

<p>adhigatasvātantryaṃ ca manaḥ svapne | na ca svapnajñānaṃ smṛtiḥ | atadrūpatvāt | naitatsāram | tathā hi — </p>
<p class='l'>	arthā'pekṣā mudhā tulyamanyākārapravedanam /</p>
<p class='l'>	dehino vartamānābhā svapne spaṣṭā'pi hi smṛtiḥ //</p>

<h3 id='109,ii'>109,ii <small></small></h3>

<p>cakṣurādayastāvadvarttamānameva śuktikāśakalādyarthaṃ darśayanti, tadapekṣaṇāt | anyathā vaiphalyāt tatsannidheḥ tadasannidhāvapi rajatavedanaprāpteḥ | &lt;ed_110&gt; rajatatā'vabhāsanaṃ yadi na śuktiviṣayaṃ vartamānābhāsanamapi tarhi nā'varttamānagocaram |</p>

<p>&lt;ed_111&gt;</p>
<p>&lt;ed_112&gt;</p>

<h3 id='112,i'>112,i <small>(<a href='docExplore?doc_id=VidhV_112,i^1'>VidhV_112,i^1</a>)  (<a href='docExplore?doc_id=VidhV_112,i^2'>VidhV_112,i^2</a>)</small></h3>

<p>doṣatastathātvamitarasyāpi tulyam | vartamāne cā'vartamānā'vabhāso nā'vartamāne vartamānā'vabhāsaḥ | arthasannidheḥ sāphalyāt | nedaṃ rajatamiti ca prasaktasya pratiṣedhopapatteḥ | taimirikasya keśoṇḍrābhaṃ jñānamālokāṃśeṣviti nā'rthāpekṣo vyabhicāraḥ | svapne'pi kiṃ smṛtervartamānā'vabhāsatvam, uta manasaḥ svātantryamiti ? smṛtervartamānā'vabhāsatā yuktā | anantaradivasā'nubhūtasyā'vikalā'nadhikasya vispaṣṭasmṛteḥ vartamānavadvedanāddoṣopaplavena | na tvadṛṣṭaṃ manasaḥ svātantryam | doṣataśca na sāmarthyā'tireko, &lt;ed_113&gt; doṣasya tadapanayanahetutvāt | satyasvapnadarśanaṃ tu yadi vartamānasya tathāgrahaṇāttadadṛṣṭam | prabodhe svapnākhyānārthasaṃvādadarśanād dṛṣṭamiti cet | na | ākhyānasaṃvādā'bhāvāt | ākhyānasaṃvādastu kākatālīyaḥ | bhaviṣyatastu vartamānavaddarśanaṃ kathaṃ satyam ? mā bhūt satyam | asti tāvat svātantryaṃ manasaḥ | tadapi tadvividhasyā'nubhūtasya smaraṇam | itarathā manaso'dṛṣṭa&lt;ed_114&gt;sāmarthyasya kalpyatvāt | dharmaviśeṣaścedyathārthadarśanaprasaṅgāt | tasya kāryaṃ pratyadṛṣṭasāmarthyasya kalpyatvāt | yadi ca na smṛtiḥ svapnajñānaṃ pramāṇaṃ tarhi na pramāṇamapi | bahistathā grāhyasyā'bhāvāt | na tarhi bahirarthe svatantraṃ manaḥ | svapne tasyā'grāhyatvāt | grāhyatve vā'nubhūtasya grahaṇaṃ, tathā dṛṣṭatvāt | na doṣato'dṛṣṭasāmarthyā'tirekakalpanetyubhayathā na svatantraṃ bahirmanaḥ | etena timirataḥ keśādidarśanaṃ pratyuktam |</p>

<p>&lt;ed_115&gt;</p>
<p>&lt;ed_116&gt;</p>
<p>&lt;ed_117&gt;</p>
<p>&lt;ed_118&gt;</p>
<p>&lt;ed_119&gt;</p>

<h3 id='119,i'>119,i <small>(<a href='docExplore?doc_id=VidhV_119,i_119,ii'>VidhV_119,i_119,ii</a>)</small></h3>

<p class='l'>	liṅgādyābhāsajaṃ loke pratibhānamaniścayaḥ /</p>
<p class='l'>	sarvataḥ pūrṇavijñānaḥ pūrṇe nyūne na kaścana //</p>

<h3 id='119,ii'>119,ii <small></small></h3>

<p>yadapi kila śvo me bhrātā''ganteti pratibhāyāmakṣaliṅgādyapekṣā'bhāvād bahiḥ svatantraṃ mano dṛṣṭaṃ, sarvaṃ ca sarvamiti vā sadasatpadārthā dravyādayaḥ &lt;ed_120&gt; prakṛtipuruṣau pañcaskandhā ityādi vā'bhedena lokapramāṇavaśena manaso viṣaya ityapi svātantrye bahiḥ sarvajñatvasiddhiḥ | atrocyate — </p>

<h3 id='120,i'>120,i <small>(<a href='docExplore?doc_id=VidhV_120,i^1'>VidhV_120,i^1</a>)  (<a href='docExplore?doc_id=VidhV_120,i^2'>VidhV_120,i^2</a>)  (<a href='docExplore?doc_id=VidhV_120,i^3'>VidhV_120,i^3</a>)  (<a href='docExplore?doc_id=VidhV_120,i^4'>VidhV_120,i^4</a>)</small></h3>

<p>lokottaraṃ tāvat pratibhānaṃ vivādapadaṃ, laukikaṃ tu priyā'priyagocaraṃ prāyaḥ sahapravṛttahṛdayaprasādodvegādiliṅgādyābhāsaprabhavamata evā'niścayātmakaṃ tathā vyapadiśanti pratibhānameva, na tu niścayaḥ | ubhayakoṭisaṃsparśitvāttulyatvācca na saṃśayātmakam | pratibhaiva | na pramāṇam | aniścayaphalatvāt | pramāṇāntarāpekṣaniścayatvāt | evaṃ liṅgādijātīyā'pekṣatvāt tatrāpi &lt;ed_121&gt; pāratantryam | anyathā tadanapekṣo manomātrasādhano bahirarthasaṃbandhaḥ sarvasya sarvasmin sarvadā syāditi | adṛṣṭaviśeṣādakṣaliṅgādyanapekṣaṃ manaḥ kasyacid bāhye'pyarthe'sati cakṣurādyārambhavaiyarvyaprasaṅgaḥ | tata evā'dṛṣṭaviśeṣā'bhisaṃskṛtāt sarvapratipattisiddhestasyāpi vaiyarthyāt | akaraṇasyaiva karturātmano'dṛṣṭaviśeṣādeva paricchittikriyāsiddheḥ | na khalyanupāyamadṛṣṭamapyarthaṃ sādhayati śarīrādyārambhāt na tarhi akṣaliṅgādyanapekṣaṃ caibhirmanasaḥ pravṛttiḥ svataḥ | ata eva yogajāddharmāt sarvārtheṣu na mānasaṃ pratyakṣaṃ, saṃnikarṣopāyatvāt siddheḥ | &lt;ed_122&gt; saṃyuktasaṃyogā'nabhyupagamāt | anyathā kuṅyādivyavahitā'rthopalabdhiprasaṅgāt | anumāne'pi pratyakṣatvā''pātāt | ajātā'tivṛtteṣu tasyāpyayogāt | ata eva nendriyā'rthayoḥ siddhayoḥ sannikarṣaḥ | atītā'nāgatānāṃ tadāpyasattvād vyavahitā'rthopalabdhiprasaṅgāt | anumānādiṣu ca pratyakṣatvā''pātāt | sannikarṣagrahaṇā''narthakyācca | nanvatītā'nāgatānāṃ deśādiviśeṣaṇatvena jñānājjñānasya triśeṣadeśādyālambanatvāt taiścakṣuvo manaso vā sannikarṣasambhavāt | teṣāṃ ca sattvātsannidhānādavyāhatamanutpannā'tivṛttajñānasyendri&lt;ed_123&gt;yā'rthasannikarṣajatvam | anumānādilakṣaṇābhāve ca indriyā'rthasannikarṣotpannaṃ jñānamiti nā'numānādiṣu tattvam | yadi tāvadyaḥ kaścidarthastataḥ smṛtau pratyakṣatvaprasaṅgaḥ | atha prameyo deśādiprajñānaṃ bhavatu pratyakṣaṃ, tanmātrasannikarṣāt na tu viśeṣaṇajñānam | viśiṣṭajñānaṃ pratyakṣamiti tadākṣepāt viśeṣaṇamapi pratyakṣamiti cet | na tasyā'sannikarṣāt | na hyasati viśeṣaṇe viśiṣṭo vartamāno'pi bhavati | sarvasya tathātvaprasaṅgāt | kathaṃ tarhi ativṛttāyāṃ mātari devadattāputro yajñadatta ucyate | kimatra ? na sa tayā tadā viśiṣṭatayā vyavahāramanupatediti | yadi tarhyavarttamānaṃ na vyavahārāṅgaṃ devadattā'pi &lt;ed_124&gt; viśeṣaṇatayā na vyavahārā'ṅgaṃ syāt | atha bhūtapūrveṇa viśeṣaṇena vyavahāraḥ, viśiṣṭatayāpi tādṛśyā na daṇḍavāritaḥ | na cedṛśaṃ viśeṣaṇamupalakṣaṇaṃ tu, rūpato bhinnasyā'sannidhānāt | sannidhyasannidhikṛta eva caitayorbhedaḥ | tasmānnā'sanihitaviśeṣaṇo viśiṣṭaḥ sannihitaḥ | yadi viśeṣaṇaṃ prameyaṃ jātādyarthaśca prameyaḥ | anarthasannikarṣajamapi pratyakṣaṃ prāptam | na ca tathā | tallakṣaṇavirahādindriyasyā'rthāpekṣatvāt |</p>

<h3 id='124,i'>124,i <small>(<a href='docExplore?doc_id=VidhV_124,i^1'>VidhV_124,i^1</a>)  (<a href='docExplore?doc_id=VidhV_124,i^2'>VidhV_124,i^2</a>)  (<a href='docExplore?doc_id=VidhV_124,i^3'>VidhV_124,i^3</a>)  (<a href='docExplore?doc_id=VidhV_124,i^4'>VidhV_124,i^4</a>)</small></h3>

<p>atha deśaviśeṣa eva prameyo na tadviśeṣaṇaṃ tathā | na ca tallakṣaṇavirahaḥ | arthyamānasaṃnikarṣāt | na tarhi deśādyālambanajñānenā'nutpannādivedino dhyāyinaḥ | prameyaikadeśasannikarṣācca pratyakṣajñānodaye sarvaḥ sarvapratyakṣadarśī &lt;ed_125&gt; syāt | sarvatyendriyasannikṛṣṭaṃ prati kathaṃcidviśeṣaṇatvopapatteḥ | anumānalakṣaṇā'bhāve'pi pratyakṣavidyamānā'rthasmṛtau pratyakṣaprasaṅgaḥ | saṃskārastatra kāraṇaṃ nā'rthasattā | asatyapyarthe bhāvāt | itaratrāpi tulyam | yogajadharmmasya hetutvāt | na hi tatrā'rthopayoge pramāṇam | sannihite'saṃnihite, vyavahite'vyavahite, vartamāne'vartamāne ca sarvatra yogipratyakṣotpādā'bhyupagamāt | vartamānadeśādyālambanatvaṃ liṅgādyabhāve iti vadatā saṃplavo nirastaḥ syāt | utsūtraṃ ca kalpitamanumānāditi bādhanāsūtraṃ kalpitam | anumānādibādhanā&lt;ed_126&gt;nnotsūtramiti cet | śabdanivṛttyarthamavyapadeśyapadavyākhyānamayuktam | ṣaḍvidhasannikarṣābhyupagama indriyagrahaṇaṃ cā'numānādinivṛsyarthamityādi parāhataṃ syāt | tasmādakṣaliṅgādiparatantraṃ manaḥ | sarva ca paripūrṇaṃ cellaukikapramāṇagocaro laukikapramāṇavyavahāryyapi paripūrṇajñāna iti na lokottarajñānā'bhimatasya viśeṣaḥ | spaṣṭā'vabhāsaṃ jñānaṃ yadi, na tatra tasyopayogaḥ | atha niścayaḥ, sa itarasyāpi pramāṇatulyaḥ | pramiteḥ pratyakṣadarśinaḥ sarvārtheṣu &lt;ed_127&gt; nairākāṅkṣyaṃ netarasya | apratyakṣamapi yadi paripūrṇaṃ mānāntareṇa mitaṃ kimanya dākāṅkṣediti | na hi pramāṇāntarā''kāṅkṣā, prameyasiddhyarthatvāttadākāṅkṣāyāḥ | punaḥ prameyasiddhyarthaṃ pramāṇāntarākāṅkṣā | na | pūrvasmādapyasakṛttatsiddheḥ | siddhasya punaḥ siddhyapekṣāhetvabhāvācca | upāyāntarasadbhāvaścopāyāntarākāṅkṣaiva syāt | prītiviśeṣaścetpūrvapramāṇajāddarśanātsiddhyatīti &lt;ed_128&gt; vyarthaṃ pramāṇāntaram | upāyāntarasadbhāvācca punarjijñāsamānaṃ dṛṣṭamapītarairjijñāseta, viśeṣaniścayātmakaṃ pratyakṣamaniścayātmakamanumānāditi vyabhicārāt | apramitatvādeva tarhyākāṅkṣā | vyabhicāriṇo'niścayātmakasyā'pramāṇatvāt | bhānādiyogyaṃ pratyakṣaṃ sannikarṣānnā'numānādi | sannikarṣasādhanaṃ tarhi gamanādyapekṣatāṃ na tu pramāsādhanaṃ, siddhatvātpramāyāḥ pramite ca sannikarṣasya bhānādihetutvāt | prakṛtaṃ ca pratyakṣanasannikṛṣṭagocaramiti na nairākāṅkṣyāyā'lamityaviśeṣa eva laukikalokottarayoḥ pramātroḥ | anumānādeḥ sāmānyaviṣayatvātpratyarthaniyatātmaviśeṣā'navadhāraṇāt sākāṅkṣatvaṃ laukikasya &lt;ed_129&gt; pramātuḥ | laukikottarasyā'pi kālarūpā'vadhāraṇānnairākāṅkṣyamiti nā'viśeṣaḥ | yadi tarhi taukikaṃ pramāṇaṃ vikalavastuviṣayaḥ lokottaramapi bhāvanāmayaṃ tatparatantraṃ na tadgocarayitumarhati | svātantryaṃ tu bahirmmanaso netyāveditameva | tasmātsarvaṃ manaso viṣayā iti pralāpaḥ | api ca — </p>
<p class='l'>	mithyaiva vartamānābhaṃ na tu pratyakṣamanyathā /</p>
<p class='l'>	kramā'kramau na kalpete na prameyaṃ nirūpyate //</p>

<h3 id='129,i'>129,i <small>(<a href='docExplore?doc_id=VidhV_129,i^1'>VidhV_129,i^1</a>)</small></h3>

<p>kālatrayaparivṛttyarthagocarāṇi mānāntarāṇi vartamānaviṣayaṃ pratyakṣaṃ tatra vartamānātmanā paśyato mithyājñānaṃ, sarvasyā'tathābhāvāt | yathārthaṃ tu paśyato na pratyakṣam | atītā'nāgataviṣayatvā'bhāvāt tasya | atha vā'vaśyamanena bahuvidhasya pratyakṣasyaikaṃ lakṣaṇaṃ vācyam | anyathā pramāṇāntaratvā'bhidhānama&lt;ed_130&gt;pratyayaṃ pramāṇāntarā'bhyupagamo vā paribhāṣāprayojanā'bhāvāt | bhinnalakṣaṇeṣvapi keṣucillaukikāḥ pratyakṣaśabdaṃ prayuñjate iti mithyālokottare tadayogāt | tatra nā'kṣajatvaṃ lakṣaṇaṃ manaso'tivyāpteḥ | tasmādindriyārthasannikṛṣṭā'rthajatvaṃ tallakṣaṇam | yathoktam | "arthasāmarthyena samudbhavādindriyā'rthasannikarṣotpannaṃ satsaṃprayoga iti" | manaso'kṣatve sukhādijñānavyāpteḥ arthasāmarthyajatvena anumānādivyavacchedāt | na ca sūkṣmaviprakṛṣṭavyavahitānāṃ jñānotpattau sāmarthyamiti na sarvaviṣayapratyakṣasyopapattiḥ | kalpanā'poḍhatvaṃ &lt;ed_131&gt; pratyakṣalakṣaṇamiti cet | keyaṃ kalpanā ? yadi śabdābhāsā pratītiḥ, śrautraṃ jñānamapratyakṣam athā'bhilāpasaṃsargayogyapratibhāsā |</p>

<p>&lt;ed_132&gt;</p>

<h3 id='132,i'>132,i <small>(<a href='docExplore?doc_id=VidhV_132,i_133,i'>VidhV_132,i_133,i</a>)</small></h3>

<p>sāmānyākārasvasaṃvedanepyapratyakṣatvam | atha vastuni vastvantarayojanā, sāmānyā''kārapratīteḥ pratyakṣatvam | sāmānyasya vastvantarasyā'nabhyupagamāt | &lt;ed_133&gt; athā'bhidhānayojanā, avyutpannā'bhidhānasya tathā syāt |</p>

<h3 id='133,i'>133,i <small></small></h3>

<p>athā'rūpasyā''ropaḥ kalpanāpoḍhaṃ rūpamātravedanaṃ pratyakṣam | na tarhyajātā'tivṛtteṣu yogino'nyasya vā jñānaṃ pratyakṣam | jñānapratibhāsino rūpasya teṣvabhāvāt | bhāve vā pratyutpannatvā''pātāt |</p>

<p>&lt;ed_134&gt;</p>
<p>&lt;ed_135&gt;</p>

<h3 id='135,i'>135,i <small>(<a href='docExplore?doc_id=VidhV_135,i'>VidhV_135,i</a>)</small></h3>

<p>āropitarūpā'nukāritvāttatra kalpanātvaprāpteḥ | na hyavidyamānarūpānukārādanyo jñānasyā''dhyāropaḥ | nanu niradhiṣṭhāna āropo'to vastuno'nyarūpapratītiḥ kalpanā | niradhiṣṭhānaṃ tarhi taimirakasya keśādijñānaṃ &lt;ed_136&gt; pratyakṣam | atha tatra kiṃcidadhiṣṭhānamucyate | khapuṣpamiti tu jñānamakalpanā pratyakṣaṃ syāt | sāmanye ca sāmānyā''kārā pratītiḥ svasaṃvittāviva tatrā'nāroparūpatvāt | atha rūpamātrakalpanā, atītā'jātādiṣu jñānaṃ na kalpanāpoḍham | atha sāmānyākārapratītirvastuni kalpanā tatpratyakṣaṃ sāmānye tu bhrāntatvāt |</p>

<p>&lt;ed_137&gt;</p>

<h3 id='137,i'>137,i <small>(<a href='docExplore?doc_id=VidhV_137,i^1'>VidhV_137,i^1</a>)  (<a href='docExplore?doc_id=VidhV_137,i^2'>VidhV_137,i^2</a>)  (<a href='docExplore?doc_id=VidhV_137,i^3'>VidhV_137,i^3</a>)  (<a href='docExplore?doc_id=VidhV_137,i^4'>VidhV_137,i^4</a>)  (<a href='docExplore?doc_id=VidhV_137,i^5'>VidhV_137,i^5</a>)  (<a href='docExplore?doc_id=VidhV_137,i^6'>VidhV_137,i^6</a>)  (<a href='docExplore?doc_id=VidhV_137,i^7'>VidhV_137,i^7</a>)  (<a href='docExplore?doc_id=VidhV_137,i^8'>VidhV_137,i^8</a>)</small></h3>

<p>kā punirayaṃ bhrāntattāṃ yadyasadarthatā tulyeyaṃ sarvajñavedane athā'tyantā'sadarthatā, taimirikasvapnādijñānaṃ pratyakṣam | athārthakriyāsaṃvāditvamabhrāntatvaṃ, yadyarthanibandhanau sukhaduḥkhaprāptiparihārau upādānaparityāgā'yogyavedanasya &lt;ed_138&gt; bhrāntatvaprasaṅgaḥ | athottarottarajñānanirvṛttiḥ, kṣaṇikavijñānasya tathātvam | tasmādatadātmani tādātmyapratītirbhrāntiḥ | tathā ca sarvajñajñānaṃ na kalpanāpoḍhamabhrāntamiti na pratyakṣalakṣaṇamanveti | avā'nubhavā''kārapravṛttaṃ jñānamato'nvetyeva | yathoktaṃ "mānasamapyanubhavākārapravṛttaṃ pratyakṣa"miti | atha keyamanubhavākāratā ? yadi bodhātmakatā, sarvaṃ tathā jñānam | atha vyaktyantarā'vabhāsatā, prathamopanipātyapi dūratvādinā'vyaktapītādiparicchedaṃ na pratyakṣaṃ syāt | athā'dūrāntarā'tirohitavedanā, sāmānyavedanasya pratyakṣatvaprasaṅgaḥ | &lt;ed_139&gt; yadi manyeta sannihitavarttamānā'vabhāsā'nubhavā''kārapravṛttiḥ, tathābhūtaṃ ca sarvārtheṣu yogināṃ tathāgatānāṃ ca darśanamiti | tadasat | pūrvadoṣā'prativṛtteḥ | api ca tathābhūte'tathādarśanād vartamānaṃ mithyājñānamevaḥ taimivikadarśanavat | na tu pratyakṣamanyayā bhavati, tadindriyārthasāmarthya janyalakṣaṇamitarathā timirādyupaplavajakeśādidarśanaṃ kasya hetorajākīryyata ? sarvameva pratyakṣamasaṃnihitā'vabhāsam | arthajñānayoḥ kāryyakāraṇabhāvena kālabhedāt | kiṃ tarhīdaṃ &lt;ed_140&gt; prakāśate ? jñānā''kāram | na hīdānīṃ sarvaikadeśasyāpi pratyakṣadarśī | jñānākāre'rthe vedanā'dhyavasāyenaiva vyavahāradarśanānnā'rthadarśanahāniḥ | kathamanyavedane'nyā'dhyavasāyaḥ ? nirūḍhatvādanāderarthagrahā'bhiniveśā'pasmāralakṣaṇāyā avidyāyāḥ | svasti tarhi sarvajñatvāya bhūyiṣṭhā'vidyā'pasmārāya, varaṃ kanīyo'vidyamekadeśadarśitvameva | api ca paribhāṣayāpi tāvadekadeśa eva pratyakṣaṃ syāt | grāhyatvaṃ hetutvameva jñānākārā'rpaṇakṣamamiti na punaḥ sarvaḥ | tasyā'hetutvāddeśataḥ kālato vā'saṃnidhānāt | anyathā sarvasya sarvadarśitva&lt;ed_141&gt;prasaṅgāt | athavā pratyutpannākārameva jñānamatītā'nāgatā''kāramapi vā | pūrvatra sarvasyā'tathābhāvānmithyā | uttaratrā'nītādirūpakalpanāpravṛttatvānna pratyakṣam | sarvaṃ vā jñānakāle pratyutpannātmanā jñāyeta, tathāvasthaṃ vā | pūrvasminmithyātvam | uttaratra na sarvaṃ pratyakṣamadasthāntarā'pratyakṣīkaraṇāt | api ca sarvaṃ na krameṇa śakyā'vagamamānantyāt | na hi pūrvā'parakoṭivira&lt;ed_142&gt;hiṇo jñeyasyotpādavataḥ pariniṣṭhā'sti | na yaugapadyena, ānantyādeva | iyattā'navadhāraṇe sarvaikadeśapratipattyoraviśeṣāt | nanvanavadhārayannapīyattāṃ rūpato yaugapadyena sarvamavaiti | naitatsāram | na hīyatā'bhavadhāraṇe sarvamavadhāritaṃ bhavatyekadeśo vā | anyatarā'vyavacchedāt | bahudravyasamavāye iyattāvadhāraṇādeva sarvapratipattiḥ, sā ca parimite sambhavati nā'parimite | jñānā''kārā'dhīnaśca jñeyā'dhigamaḥ | na caikavijñānavarttināmākārāṇāṃ yugapadbhuvāmā&lt;ed_143&gt;nantyaṃ samasti | sarveṣāṃ pratyutpannatvāt | avyavacchinnadeśakālā hyajātā'tivṛttapratyutpannā anantāḥ sahā'pekṣamāṇā anītāśca, pūrvakācakoṭeḥ anavacchedāt, avacchede'pi purastāt | pratyutpannāstūbhayakroṭivyavacchinnā yāvanta utpannāstāvanta eveti kathamānantyam ? ato nā'nantā''kāramekaṃ jñānamanantāni vā yugavad jñānāni | kiṃ cedaṃ sarvaṃ yadvidvān sarvavit ? na tāvatpratyekamarthāḥ, nāpyanyasahitāḥ kenacitsāmānyena vaśīkṛtāḥ kiyanto'pi | na cetthaṃbhāvo'nanteṣu sambhavati | mukhyamanantameva sarvamiti cet | na | anyatara&lt;ed_144&gt;kālakoṭibhājāmānanye'pyasarvatvāt pūrvā'parā'vyavacchimānāṃ ca sarvatvāt | api cānatyameva sarvatve tadavadhāraṇaṃ na sambhavati | tathā hi | sarvā vyaktayo'vadhāritāścettāvatya eva nā'nantāḥ | bhanavadhāraṇe hyanantatvaṃ tāsāṃ tadanavadhāraṇaṃ cā'nantapiti kathaṃ tadavadhāraṇam ? kālatrayā'vacchinnāstarhyarthāḥ sarve, na, teṣvavacchedā'bhāvādekadeśā'viśeṣāt | tasmātkramā'kramā'tiricyamānavidhā'bhāvāttābhyāṃ vyāpterjñānasya tadanupattāvanupapattiḥ | prameyā'bhāvācca | pratyakṣapūrvatvāccā'numānādīnāmapi sarvasminna kāraṇatvam | pratyakṣeṇa sākṣātpāramparyeṇa vā sambandhagrahaṇā'bhāvānnā'numānam | na śabdo'ta eva | padārthāntaropahitaviśeṣapadārthasyeva vākyārthatvāt | nā''rthāpattiḥ | tadabhāve'navakalpamānadarśanā'nupapatteḥ | nopamānam | sādṛśyaviṣayatvāt | &lt;ed_145&gt; nā'bhāvaḥ | abhāvaviṣayatvāt | pratyakṣasyeva cetareṣāmapi pramāṇānāṃ kramā'kramau na kalpete prameyaṃ na ca nirūpyate | evaṃ tāvadanupapattiḥ | jñānamapi |</p>

<h3 id='145,i'>145,i <small>(<a href='docExplore?doc_id=VidhV_145,i_145,ii'>VidhV_145,i_145,ii</a>)</small></h3>

<p class='l'>	sarvādṛśāmanyavittamindriyāṇāṃ na gocaraḥ /</p>
<p class='l'>	ata eva na sarvajñajñānakāryyaṃ prasiddhyati //</p>

<h3 id='145,ii'>145,ii <small></small></h3>

<p>na tāvadanatīndriyadṛśaḥ sadapi paravarti saṃvedanaṃ pratyakṣam | ata eva nā'numeyam | tadasiddhau tatkāryā'siddheḥ | nanvatiśayānāṃ kāṣṭhāprāptiḥ &lt;ed_146&gt; parimāṇānāmupalabdhā, sā'tiśayaṃ ca jñānam, ataḥ kvacitkāṣṭhāprāptaṃ sarvaviṣayamiti | ucyate — </p>
<p class='l'>	kāṣṭhā yadyavadhiḥ kāmaṃ paraṃ yasmādasambhavi /</p>
<p class='l'>	kāryyadravyairanekānto guṇaiśca garimādibhiḥ //</p>

<h3 id='146,i'>146,i <small>(<a href='docExplore?doc_id=VidhV_146,i^1'>VidhV_146,i^1</a>)  (<a href='docExplore?doc_id=VidhV_146,i^2'>VidhV_146,i^2</a>)</small></h3>

<p>yadi yataḥ paraṃ nāsti sā kāṣṭhā, bhavatu tatprāptiḥ | na ca tayā sarvaviṣayatvasiddhiḥ | bhūyiṣṭhaviṣayatvaṃ tu bhavet | pārthivasyeva golakasya pārthivāntarā'pekṣaṃ bahutarā''kāśā'vakāśavyāpitvaṃ na sarvavyāpitā | atha yataḥ paraṃ na sambhāvyate, kāryyadravyairvyabhicāraḥ | na hi sā'tiśayā api ghaṭādayaḥ parimāṇataḥ parā'sambhavanīyā'tiśāyinaḥ | anyā'navakāśaprasaṅgāt | ekena sarvavyāpteḥ | na ca guṇadharmmo'yamiti sāmpratam | tadgatānāṃ garimādīnāṃ &lt;ed_147&gt; tadavasthā'sambhavāt | sarvairguruttvavadbhirekakāryyārambhā'bhāvāt | prayatnaviśeṣāccā'ntikadūraprāptirmanuṣyavātahariṇaharipatatriṇām | na ca tasyā'sambhavanīyaparāvastho'tiśayaḥ | anantatvānnabhasaḥ | keṣāṃcinniratiśayaprāptānāṃ pātaprasaṅgāt | niravaśeṣagantavyadeśaprāptyā hi prayatno niratiśayaḥ syāt | tadanantatayā kuto'sya niratiśayatā ? tasmātprayatnenaivā'sādhāraṇaguṇena buddhiguṇena vā vyabhicāraḥ | aiśvaryyaphalasya dharmasya na sā kāṣṭhā | tadvadaiśvaryyajananāddharmasyāpi | īśvaraiśvaryyasya dharmmaphalatvā'bhāvāt | kleśakarmmavipākā''śayā'parāmarśādanekaiśvaryyaprasaṅgādaiśvaryyavyāghātāt | api ca — </p>
<p>&lt;ed_148&gt;</p>
<p class='l'>	nā'sambhāvyaparā'vasthaṃ nabhaḥ parimitaṃ yadi /</p>
<p class='l'>	athā'nantatayā tattvaṃ na tveṣāṃ parimāṇatā //</p>

<p>&lt;ed_149&gt;</p>

<h3 id='149,i'>149,i <small>(<a href='docExplore?doc_id=VidhV_149,i_155,i'>VidhV_149,i_155,i</a>)</small></h3>

<p>anantatvāditi cet | kimidamānantyam ? aparicchinnatā | nanveṣa parimāṇā'bhāvaḥ | etāvattarhi parimāṇam | īdṛśīṃ ca kāṣṭhāprāptimīśvarajñānasya vadannajñānamāvirbhāvayati | so'yaṃ śāntikarmmaṇi vetālodayaḥ | sarvakāryyāṇāṃ kartṛtvādeva tarhi sarvajñatvam | upādānopakaraṇasampradānaprayojanābhijñā hi kulālādayaḥ karttāraḥ | sarveṣāṃ ca kāryāṇāmīśvaraḥ karteti samastakāryyopādānādyabhijñaḥ | tathā ca sarvajña iti | kimete svakāryasya niravaśeṣopakaraṇavedinaḥ katipayopakaraṇavedino vā ? na tāvadaśeṣopakaraṇa&lt;ed_150&gt;vedinaste | adṛṣṭasyā'jñānāt | nāpi sampradānaprayojanaviśeṣavedinaḥ | tasyā'nekasyāpi sambhavāt tanmātrajñāne na sarvajñatāsiddhiḥ | bālonmattādayaśca sarvakāryyāṇāṃ na prayojanādivedinaḥ | sādhyaṃ cetkartṛtvaṃ tatkathamanantarbhāvitasarvajñatvaṃ hetumantareṇa seddhumarhati |</p>

<h3 id='150,i'>150,i <small></small></h3>

<p>nanu siddhameva, sanniveśādimatāṃ buddhimatpūrvakatvāt |</p>

<p>&lt;ed_151&gt;</p>
<p>&lt;ed_152&gt;</p>
<p>&lt;ed_153&gt;</p>

<h3 id='153,i'>153,i <small></small></h3>

<p>vārtametat | </p>

<p>&lt;ed_154&gt;</p>
<p>&lt;ed_155&gt;</p>

<h3 id='155,i'>155,i <small></small></h3>

<p class='l'>	sanniveśādimatsarvaṃ buddhimaddhetu yadyapi /</p>
<p class='l'>	prasiddheḥ sanniveśāderekakāraṇatā kutaḥ //</p>

<p>&lt;ed_156&gt;</p>
<p>&lt;ed_157&gt;</p>

<h3 id='157,i'>157,i <small>(<a href='docExplore?doc_id=VidhV_157,i'>VidhV_157,i</a>)</small></h3>

<p>dṛṣṭā prekṣāpūrvaprāsādādisanniveśavailakṣaṇye'pi cetareṣāṃ tarugirisāgarādīnāṃ yadyapi sanniveśamātrasāmānyāt, tathā sati vibhakteśatayā svārthe parā'nugrahe vā duḥkhottarasargadarśanāt prayojanā'bhāvanirākṛtā'pi caitanyamātrasiddhiḥ syāt ekatvaṃ tu tasya kutastyam ? na hi ghaṭarathādaya ekabuddhimatpū&lt;ed_158&gt;rvakāḥ | īśvarapūrvakatvena tatheti cet sādhyaṃ taccetanamātranāntarīyakatvātsanniveśasya keṣāṃcittathā darśanāt anyatrāpi tathābhāva iti cet | dṛṣṭāntasādhyābhyāmanekāntaḥ | sarvasādhyatve dṛṣṭāntā'bhāvaḥ | dvikartṛkatve ca ghaṭāderbhuvanādyapi tatheti īśvareśvaraprasaṅgādanavasthā | ata eva na dvitīyā'numānam | ekā'numānamapi tarhi mā bhūt, tathāpyanavasthāyāstulyatvāt | atha na dvyadhiṣṭhātṛkā ghaṭādayaḥ sarvamekādhiṣṭhātṛkamiti | na sarvajñatvasiddhiḥ | &lt;ed_159&gt; rathāṅgādyavayavā nānātakṣanirmitā api dṛśyante jagati prāya upakāryopakārakāḥ, evaṃ ca rathāṅgādyekatakṣapūrvakaṃ dṛṣṭam | tasmājjagadapyekakartṛpūrvakamiti | tadetad vyabhicāri | nānātakṣapūrvakasyāpi darśanāt |</p>

<h3 id='159,i'>159,i <small>(<a href='docExplore?doc_id=VidhV_159,i_159,ii^1'>VidhV_159,i_159,ii^1</a>)</small></h3>

<p class='l'>	hetvabhāvapratikṣiptaṃ na kāryyamanumīyate /</p>
<p class='l'>	heturna cetanāmātraṃ prekṣā tvanupapattikā //</p>

<h3 id='159,ii'>159,ii <small>(<a href='docExplore?doc_id=VidhV_159,ii^2'>VidhV_159,ii^2</a>)</small></h3>

<p>na hi karmmāśayā'bhāve tasya śarīrendriyayogo buddhiraiśvaryyaṃ vā sambhavatīti pramāṇaviruddhastadupagamaḥ | hetvabhāve kāryyā'nupapatteḥ | upapattau vā na saṃniveśāttadanumānam | karmmāśayapūrvakatve vā tajjñānamanyataḥ syāt | &lt;ed_160&gt; nanvata eva hetvabhāve kāryyā'bhāvāt tadanumānam ? anyathā dūṣaṇamapi na syāt | vaktavyo vā viśeṣo yato dūṣaṇaṃ na sādhanamiti | ucyate | pratyakṣeṇa vilakṣaṇāhyapratyayapūrvāḥ sanniveśā ataddhetavaḥ syuḥ | na caivaṃ buddhiranumeyā, dṛṣṭasālakṣaṇyenā'numānāt | api ca tulyatve'pi pratibandhamātrād dūṣaṇaṃ sādhanamapi, sādhanaṃ tu nirastapratipakṣaṃ sādhyasiddhāviti | na ca buddhimātraṃ &lt;ed_161&gt; sanniveśaheturvinyāsaprayojanavicāranirṇayātmikā prekṣā | na ca sā tatra sambhavati, svārthaparārthā'bhāvāditi | nanu mā bhūtsarvajño niyoktā, dharmmajñastvivaṣyatām | na hi rūpataścakṣurādīnāṃ viṣayaniyamo nirūpyata ityuktam | kālatastu niyame yadā varttamānatvaṃ tadā'tiśayavaccakṣurādiviṣayabhāvo na viruddhaḥ | ātyantike cā'varttamānatve'tyantā'sattvaṃ khapuṣpādivadityuktam | &lt;ed_162&gt; tatra kurvityartho dharmmaḥ, yāgāderviṣayasya dharmmatvenopagamāta | utpādyatvāttasyā'pratyakṣatvamiti cet | utpannasyā'stu | nanūtpannamapi svarūpeṇa dharmaḥ, śreyaḥ sādhanatvena tu taccā'tīndriyam | kiṃ punaridaṃ śreyaḥ sādhanatvam ? yadi tāvacchaktiḥ sā cā'tīndriyeti | uktamatra nendriyāṇāṃ parimāṇato vā viṣayaniyamaḥ sunirūpitaḥ | atha tadā'sattvāt | kālāntarabhāvitvāt śreyasaḥ | bhavatu, anyathā dharmatvahāneḥ | śreyaḥsādhanaṃ tu varttamānamiti &lt;ed_163&gt; nā'kṣāṇāmaviṣayaḥ | nanu prāganuṣṭhānāddharmajñānamiṣyate'nuṣṭhātṛbhiḥ | tathā ca bhaviṣyadvā'kṣāṇāmaviṣayaḥ | naivā'dhiṣṭhātṝṇāṃ pratyakṣaṃ dharme brūmaḥ, api tūpadeṣṭuratiśayavataḥ | sa cā'tiśayaḥ svābhāviko mahattvamiva vyomna upadeśāntarajaḥ kriyānibandhano vetyadoṣaḥ |</p>

<h3 id='163,i'>163,i <small>(<a href='docExplore?doc_id=VidhV_163,i_163,ii^1'>VidhV_163,i_163,ii^1</a>)</small></h3>

<p class='l'>	ucyate — atulyakālaṃ sāmarthyaṃ karmmaṇaḥ kṣaṇabhaṅginaḥ /</p>
<p class='l'>	cirakālaphalāyā''hurna tadadhyakṣamīkṣate //</p>

<h3 id='163,ii'>163,ii <small>(<a href='docExplore?doc_id=VidhV_163,ii^2'>VidhV_163,ii^2</a>)</small></h3>

<p>pralīyamānakarmmalabdhopajanaḥ | pūrvā'parāṅgopapāditā'vasthāntaro deśa&lt;ed_164&gt;kālādyāsāditapariṇatibheda ānantaryamapi karmmaṇo'tivartamānaḥ ko'pyatiśayaḥ karttari karmmaṇaścirabhāvinaḥ phalasya sādhanaṃ kathyate | tadasau na karmmakāle vartamānaḥ | svakāle vartamāno'pi karmmaṇo'tivṛttatvānna karmasambandhitayā'dhyakṣamīkṣate | taduktaṃ phalasādhanarūpeṇa tadānīṃ yena nāstyasāviti | karmmakāle tasya bhāvitvaṃ tatkāle ca karmmaṇo'bhāvaḥ | kathaṃ tarhi karmmaṇaḥ sādhanatvaṃ tadanyasamavāyi ? tadāhitatvāt | na hi svasamavāyyeva sādhanaṃ bhavatīti kaścinniyamaḥ | kāryyā'numeyaṃ tadyatra kāryyāyā'laṃ tatraiva yuktaṃ tadāhitatvāttasya śaktiḥ | na caupacārikaḥ karmmaṇaḥ sādhana&lt;ed_165&gt;bhāvaḥ | kāṣṭhādiṣu tathaiva siddheḥ | nanu na tadastīti manyante | pramāṇā'bhāvāt | na ca śrutā'rthāpattiḥ pramāṇam | phalasambandhe codanāprāmāṇyavighātāt | asiddho hi sa tadā codanāto'rthāpattitaḥ siddhiṃ samāsādayatītyarthāpattikāraṇaḥ syāt | anyathā karmmaphalasambandhasiddherarthāpattiprasaṅgaḥ | siddhe tasminkimanyadapekṣya tadupakalpyate ? na hi nirapekṣā | apekṣayāmapi yāgaphalasambandhapratītāvarthāntaraṃ cedapekṣeta kathaṃ tadapratipattau tatpratipattiḥ ? &lt;ed_166&gt; nā'pratipannapadārtho vākyārtho yataḥ pramāṇāntaraṃ cet apekṣate anapekṣatvaṃ vyāhanyeta | api ca | śrutaṃ vākyamanupapannaṃ sā'pekṣatvāt "viśvajitā yajete" tivat adhyāhāryyanirdeśāt | artho vā'nupapannaḥ | pūrvatra vākyaśeṣakalpanā | na "cā'nupapattiḥ | svargakāmo yajete" ti parisamāptervākyaśeṣā'nupapatteścā'pūrvaṃ kṛtveti prāgyāgādapūrvotpattiprasaṅgaḥ | yāgenā'pūrvaṃ kṛtveti dviruccāraṇaṃ yajeḥ, pūrvaśca doṣaḥ | uttaratrāpi śrutatayā cedanupapannaḥ, pūrva eva vikalpaḥ | svabhāvāntareṇā'nupapattau śrutasiddhyarthamapūrvakalpanetyasamīcīnam |</p>

<p>&lt;ed_167&gt;</p>
<p>&lt;ed_168&gt;</p>
<p>&lt;ed_169&gt;</p>

<h3 id='169,i'>169,i <small>(<a href='docExplore?doc_id=VidhV_169,i_169,ii^1'>VidhV_169,i_169,ii^1</a>)</small></h3>

<p>ucyate — </p>
<p class='l'>	upadeśo niyojyārthakarmmāprasthitacodanā /</p>
<p class='l'>	prathito guruvaidyādau nitye'pi na na kalpate //</p>

<h3 id='169,ii'>169,ii <small>(<a href='docExplore?doc_id=VidhV_169,ii^2'>VidhV_169,ii^2</a>)</small></h3>

<p>yadyapyājñā'bhyarthanā vede'nupapannāḥ, upadeśastu yujyate | so'pi tadvadeva preraṇātmakaścaturtho loke prajñāyate | tathā hi — ājñā'bhyarthane hi &lt;ed_170&gt; niyoktrarthamanādṛtaniyojyaphalaṃ karmmagocarayataḥ | niyojyārthaṃ tūpadeśaḥ | anujñā tu yadyapyevaṃ kvacittathāpi pravṛttapuruṣaviṣayatvānnopadeśaḥ | niyojyārthakarmmagocaramapravṛttapravartanamupadeśamācakṣate dhīrāḥ | na hi gāmabhyāja, māṇavakamadhyāpaya, kuru yathā'bhimatamityupadeśapratītiḥ | nāpi bhaikṣyaṃ caret, jvaritaḥ pathyamaśnīyādityājñādipratītiḥ | bhūyasā caiṣa pauruṣeyeṣu kāmārthaśāstrādiṣvājñādibhiranārūṣito loke prajñāyate | gopālādivacaḥsu ca mārgā''khyānapareṣu anena pathā gaccheti | na hi hīnasyājñānātmārthe karmaṇya&lt;ed_171&gt;bhyarthanānujñānamapravṛttasya | ata eva copadeśaḥ | ityājñādibhyo bhedena tasya pratītatvāttasya jñānamupadeśa iti tato bhinna upadeśaśabdena darśitaḥ | bhavatu tato bhinnaḥ, kaḥ punarasau ? nanūktamupadeśa iti viśiṣṭasya śabdasyoccāraṇam | yadyevabhavyutpannasyāpi pravṛttiprasaṅgaḥ | ucyate — </p>
<p class='l'>	viśiṣṭaḥ puruṣārthasya śuddhasyopāyamāha yaḥ /</p>
<p class='l'>	puruṣārtho yadā yena yo nareṇā'bhikāṅkṣyate //</p>

<h3 id='171,i'>171,i <small>(<a href='docExplore?doc_id=VidhV_171,i'>VidhV_171,i</a>)</small></h3>

<p>puruṣārthasyopāyasanavagatamavagamayannutkarṣādviśiṣṭaḥ śabda uktaḥ | anyathā sarva eva śabdaḥ śabdāntarād bhinna iti aviśeṣaṇameva syāt | ato &lt;ed_172&gt; nā'viditārthasya pravṛttiḥ | pradarśanārthaṃ cedam | ato'rthaśabdā'bhidhoccāraṇādijñānaṃ ca karmmakartṛkāraṇabhāvasādhanenopadeśaśabdenocyate preṣaṇādivat | tairapi hi yathāvivakṣitamarthādayo nirdiśyante | arthastarhi pravarttakaḥ | satyaṃ, śabdo'pi, tatpratipādanāt | kathaṃ tarhyaṅgopadeśaḥ ? apekṣito hyarthaḥ puruṣā'rthaḥ | anyathā grāmādirapi na tathā syāt | apekṣitaścopadiṣṭasādhanā'nugrahaḥ | nanu liṅādibhyaḥ pravarttanā'vagamyate | parāhataṃ cedam &lt;ed_173&gt; upadeśo niyojyārthakarmāprasthitacodaneti | nedaṃ parāhatama | tathā hi — </p>
<p class='l'>	puṃso neṣṭābhyupāyatvāt kriyāsvanyaḥ pravarttakaḥ /</p>
<p class='l'>	pravṛttihetuṃ dharmaṃ ca pravadanti pravartanām //</p>

<h3 id='173,i'>173,i <small>(<a href='docExplore?doc_id=VidhV_173,i^1'>VidhV_173,i^1</a>)  (<a href='docExplore?doc_id=VidhV_173,i^2'>VidhV_173,i^2</a>)</small></h3>

<p>pravṛttisamartho hi kaścidbhāvā'tiśayo vyāpārā'bhidhānaḥ pravarttanā | sā ca kriyāṇāmapekṣitopāyataiva | na hi tathātvamapratipadya tatra pravarttate &lt;ed_174&gt; kaścit | yāpyājñādibhyaḥ pravṛttiḥ sāpi kathaṃ cidapekṣitanibandhanatvamupāśrityaiva | anyathā'bhāvāt | nanu karttavyamiti pratipatteḥ pravṛttiḥ | kathaṃ &lt;ed_175&gt; hi tathā pratipadyamāno na pravartteta ? yo hi svarṇamupalabhya mṛttiketyāha kastasyottaraṃ dadyāt ? kaḥ punarayamarthaḥ karttavyamiti ? na kaścit | pratibhā | kā punariyam ? niyatasādhanāvacchinnakriyāpratipattyanukūlā prajñā pratibhākriyāviṣayatve hi kriyāpratītiḥ syāt | sā ca pravṛttihetuḥ | &lt;ed_176&gt; apramāṇaṃ na vyavahārāṅgam | saṃśayaviparyayau hi tathā | na hīdamitthamanena kartavyamiti anupajātapratibhābhedaḥ pravartate pratyakṣādyavagate'pyarthe | tatra hi pramāṇakāryyasamāptiḥ | pratibhānetro hi loka itikartavyatāsu samīhate | &lt;ed_177&gt; kiṃ punarasyā nimittam ? śabdaḥ | tatra vyutpannānāṃ sākṣādbhāvanāmukhena vā'prasiddhaśabdanibandhanavyavahārāṇāṃ bālādīnāmanādiśabdabhāvanā | anyathā ādyakaraṇavinyāsādyasambhavāt | yathoktam |</p>
<p class='l'>	ādyaḥ karaṇavinyāsaḥ prāṇasyordhvaṃ samīraṇam /</p>
<p class='l'>	sthānānāmabhighātaśca na vinā śabdabhāvanām //</p>

<p>&lt;ed_178&gt;</p>

<h3 id='178,i'>178,i <small>(<a href='docExplore?doc_id=VidhV_178,i^1'>VidhV_178,i^1</a>)  (<a href='docExplore?doc_id=VidhV_178,i^2'>VidhV_178,i^2</a>)</small></h3>

<p>vicchinnapratītīnāmapi ca padārthānāṃ kiṃ kathamanusandhīyeta, vicāravikalā'pratyavamṛṣṭapūrvaśaktiḥ samāviṣṭapūrvaśaktipratibhāsevodīyamānopaśleṣaṃ &lt;ed_179&gt; vidadhāti | tādarthyādanupaśleṣe tadabhāvāt | durjñānopāyeṣu ca prājñairapi svaraviśeṣāśrayabhedeṣu pakṣiṇāṃ pūrvaṃ śabdabhāvanā'nugamātpratyutpannaśabdavyāpārā pratibhā pravṛttinibandhanaṃ, nopāyajñānam | upadeśā'sakṛddarśanayorabhāvāt | āhāraviśeṣapratipattiśca tajjātīyānāmaviditaprītyupāyatvena prathamajñānanibandhanā na bhavet | jātibhedā'bhivyaktapratibhābhedānāṃ plavanādikriyāyāṃ pravṛttiścā'jñātopāyānāmekajātīyānāṃ ca rāgādimayī pravṛttiḥ, śāśvatika&lt;ed_180&gt;virodhānāṃ dveṣapravṛttiḥ | ato neṣṭā'bhyupāyamātraṃ pravṛttihetuḥ, api tu pratibhetyādarśayan vṛddhāḥ | yathā'vocan — </p>
<p class='l'>	upaśleṣamivā'rthānāṃ sā karotyavicāritā /</p>
<p class='l'>	sārvarūpyamivāpannā viṣayatvena varttate // </p>
<p class='l'>	sākṣācchabdena janitā bhāvanā'nugamena vā /</p>
<p class='l'>	itikarttavyatāyāṃ tāṃ na kaścidativarttate // </p>
<p class='l'>	pramāṇatvena tāṃ lokaḥ sarvaḥ samanugacchati /</p>
<p class='l'>	vyavahārāḥ pravarttante tiraścāmapi tadvaśāt //</p>
<p>&lt;ed_181&gt;</p>
<p class='l'>	svaravṛttiṃ vikurute madhau puṃskokilaḥ katham /</p>
<p class='l'>	jantvādayaḥ kulāyādeḥ karaṇe śikṣitāḥ katham // </p>
<p class='l'>	āhāraprītividveṣaplavanādikriyāsu ca /</p>
<p class='l'>	jātyanvayaprasiddhāsu prayoktā mṛgapakṣiṇām // </p>

<h3 id='181,i'>181,i <small>(<a href='docExplore?doc_id=VidhV_181,i_192,i'>VidhV_181,i_192,i</a>)</small></h3>

<p>ucyate —</p>
<p class='l'>	na nirālambanaṃ jñānaṃ kriyāsādhanayogini /</p>
<p class='l'>	sāmānye'sminviprakṛṣṭe yacchabdavadupāyadhīḥ //</p>

<h3 id='181,ii'>181,ii <small></small></h3>

<p>khā khalu pratibhā''lambanavatī na vā ? ālambanavatī cettadevā'vaboddhavyaṃ pravṛttinibandhanaṃ, na ca tadanyadīhitopāyatāyāḥ |</p>

<p>&lt;ed_182&gt;</p>
<p>&lt;ed_183&gt;</p>
<p>&lt;ed_184&gt;</p>
<p>&lt;ed_185&gt;</p>
<p>&lt;ed_186&gt;</p>

<h3 id='186,i'>186,i <small></small></h3>

<p>nirālambanaṃ tu jñānamayuktameva |</p>

<p>&lt;ed_187&gt;</p>
<p>&lt;ed_188&gt;</p>
<p>&lt;ed_189&gt;</p>
<p>&lt;ed_190&gt;</p>
<p>&lt;ed_191&gt;</p>

<h3 id='191,i'>191,i <small></small></h3>

<p>tasya jñeyā'vabhāsakāryalakṣaṇatvāt |</p>

<h3 id='191,ii'>191,ii <small></small></h3>

<p>viṣayā'bhāvācca vyutpattyasambhave tadanapekṣasya pravṛttiḥ syāt |</p>

<p>&lt;ed_192&gt;</p>

<h3 id='192,i'>192,i <small></small></h3>

<p>nanu kārakasaṃsargiṇī kriyā ālambanamiṣṭaiva | na | tasyā apavarttakavacanajanmanyapi prakhyāyāṃ sāmyālliṅādiyuktebhyo vacanebhyaḥ pratibhābhedādapravṛttiprasaṅgāt |</p>

<h3 id='192,ii'>192,ii <small>(<a href='docExplore?doc_id=VidhV_192,ii'>VidhV_192,ii</a>)</small></h3>

<p>nanu nā'pravartakamanivartakaṃ vā vacaḥ samasti | vaiyarthyāt | kartavyatāparyavasāyinī hi vākyapravṛttiḥ | kathaṃ tarhi bhūtā'nvākhyāyino vedāntālaukikavacāṃsi ca ? kartavyatābhedāt pravṛttinivṛttipratipattiviṣayatvāt | sarvā hi karttavyatā bhedavatī | vedānteṣu tāvadātmatattvapratipattikarttavyatā | loke cedamiha nidhyādi pratipattavyamiti vākyaparyyavasānam |</p>

<p>&lt;ed_193&gt;</p>

<h3 id='193,i'>193,i <small>(<a href='docExplore?doc_id=VidhV_193,i'>VidhV_193,i</a>)</small></h3>

<p>naitatsāram | śabdātpratipatterutpatteḥ punastatrā'vyāpārāt | karmmaphalasambandhabodhavat | niścayo'pi yadi śabdāt, saṃjāta eva, anyataścettadāprāmāṇyam | arthaparatāpi na dṛṣṭārthatvātsvādhyāyā'dhyayanavidheḥ karmmavat | aviśiṣṭastu vākyārtha iti nyāyāt | anyathā savidhikasyaiva vivakṣitārthatvaprasaṅgāt | na ca puruṣārthatvāya vidhiḥ prārthyate | jñānasya jñeyā'bhivyakti&lt;ed_194&gt;phalatvātphalāntarā'nabhyupagamāt kriyāparatvācca vidhervastusvarūpasattāyā avivakṣitatvāttatpratipattyarthamanuṣṭhānaṃ gamyeta nātmatattvā'vabodhaḥ syāt | ataḥ śrūyamāṇo vidhirevaṃjātīyeṣvavivakṣitaḥ | nityaprāpteḥ |</p>

<h3 id='194,i'>194,i <small>(<a href='docExplore?doc_id=VidhV_194,i'>VidhV_194,i</a>)</small></h3>

<p>nanu vidhirahitasyā'nuvādarūpasya sākāṅkṣasya prāmāṇyamalabhyam | atha keyamanuvādatā ? pramāṇāntarā'dhigatārthatā, āhosvidbhūtārthatā ? pramāṇāntarā'vigatārthatā cedvidhiśūnyamapyatādṛśamapyapauruṣeyaṃ nā'nuvādaḥ | bhūtārthatā cet kutaḥ sāpekṣatā ? yati laukikavacasāṃ pramāṇāntarā'dhigatagocaratvād bhūtārthānāṃ sāpekṣatvaṃ dṛṣṭam oṣadhapānādiṣu, vidhayo'pi lauki&lt;ed_195&gt;kāstatheti vidhimatadapyapekṣeta | athā'poruṣeyatvānnā'pekṣate tato'pauruṣeyatvamitatvāpyapārtham | atha pramāṇāntarasaṃbhavād bhūtārthasya sā'pekṣatā, na vidhimanaḥ | vidhyarthe tadasaṃbhavāllaukikasyāpi tadanapekṣatāprasaṅgaḥ |</p>

<h3 id='195,i'>195,i <small>(<a href='docExplore?doc_id=VidhV_195,i'>VidhV_195,i</a>)</small></h3>

<p>puruṣabuddhipramaṇatvādviniyogasya tatsāpekṣatayā tatra sāpekṣatvam apauruṣeye vacasi | so'pi na kevalaṃ buddhyantaranirapekṣaḥ, mānāntaraviṣayo'pi | tarhyapauruṣeyavacananimittā'napekṣa iti yato'sābapekṣatvakāraṇaṃ na mānāntarā'sambhavaḥ | pauruṣeyatā ca sāpekṣatve hetuḥ | niyoganiṣṭhe'pi laukike vacasi sāpekṣatvānna pramāṇāntarasaṃbhavaḥ | tathā ca sāpekṣatve pratyakṣā'numānayoḥ paraspara&lt;ed_196&gt;viṣayasaṃbhavātsāpekṣatvātpramāṇatvahāniḥ | ataḥ pramāṇāntaropalabdhivivakṣāpuraḥsarapravṛttitvādvidhimaditaratvādvā vacanaṃ sāpekṣam | atathābhāvādvaidikamubhayamapyanapekṣamiti caturasram | tena pramāṇatvārthamapi na vidhivivakṣā |</p>

<p>&lt;ed_197&gt;</p>

<h3 id='197,i'>197,i <small>(<a href='docExplore?doc_id=VidhV_197,i'>VidhV_197,i</a>)</small></h3>

<p>nanvanyadevedaṃ śabdaprabhavādātmatattvagocaraṃ jñānaṃ vidhīyate | na hi śābdajñānaparivedyaṃ brahmasvarūpam | vākyalakṣaṇo hi śabdaḥ pramāṇaṃ, padārthasaṃsargātmā ca tadarthaḥ, pratyastamitā'khilabhedaprapañcaṃ cātmatattvaṃ, tatkathamasya gocaraḥ ? tasmātpralīnasakalā'vacchedollekhamadvaitatattvā'vabhāsātmakaṃ jñānamanyadeva śābdādvidhīyate |</p>

<h3 id='197,ii'>197,ii <small>(<a href='docExplore?doc_id=VidhV_197,ii^1'>VidhV_197,ii^1</a>)  (<a href='docExplore?doc_id=VidhV_197,ii^2'>VidhV_197,ii^2</a>)</small></h3>

<p>vārtametat | na khalu phalāṃśo vidhigocaraḥ | niṣprapañcātmatattvā'vabhāsaśca phalameva na tato'nyadabhīpsyate | mokṣa iti cet | tato'vyatirekāt | saprapañcātmatattvāva'bhāso hi saṃsāraḥ | niṣprapañcātmāva'bhāso &lt;ed_198&gt; hi mokṣaḥ svātmani sthitiḥ | anyathā kāryyatvādamokṣāt | bandhahetuśca karmmādiprapañco'vidyā, taducchedaśca vidyaiva | yadi ca na kathaṃcidapi śabdajñānaviṣayo brahma kathaṃ tajjñānavidhiḥ śakyapratipattiḥ ? viṣayataśca jñānanirūpaṇaṃ, siddhaśca tannirūpayati, tatsiddhiśca pramāṇāntarā'bhāvāt syāt | tasyāpi cedaviṣayaḥ tadasiddherjñānaviśeṣā'pratipattervidhyapratipattiḥ | atha kathaṃcidviṣayaḥ, na tarhi śābdajñānā'napekṣatā | pratipattikarttavyatāparatvācca vacanasyedṛktā nā''gamārthaḥ syādityuktam | nāpyārtho'rthaḥ | adhyāropeṇāpi pratipatteḥ saṃbhavāt | ato na niyogā'nupraveśena vastutattvaṃ prakāśyate | na hi &lt;ed_199&gt; tatra śabdasya prābhāṇyam | evamanapekṣatayā prāmāṇyasiddheḥ kāryyā'nvayarahitabhūtādikamapyavagamayitumalamāmnāya ityasamañjasametat | yadi kāryyarūpa eva vedārthaḥ kathaṃ tarhi mantrā'rthavādāḥ sopaniṣatkāḥ ? yasmād bhūtādikamarthaṃ codanaiva gamayati | katham ? kāryyamarthamevamavagamayantī bhūtādikamapi gamayati |</p>

<p>&lt;ed_200&gt;</p>

<h3 id='200,i'>200,i <small>(<a href='docExplore?doc_id=VidhV_200,i_201,i'>VidhV_200,i_201,i</a>)</small></h3>

<p>anye tu śābdajñānasaṃtānavidhānamicchanti | tasya saṃhṛtanikhilabhedollekhaviśuddhaviśadajñānaphalatvāt | atrāpi nātmarūpā'vagatiḥ | jñānaprakarṣaścā'bhyāsanibandhanaḥ prathita iti na codanārthatā | tasmād dṛṣṭārtheṣu karmmasu viśeṣavidhayaḥ | upaniṣadātmatattvaṃ tvanapekṣavidhyantarādvākyātpratīyate | alaṃ vā gurubhirvivādena |</p>

<p>&lt;ed_201&gt;</p>

<h3 id='201,i'>201,i <small></small></h3>

<p>bhavatu vā pratipattikarttavyatā niyogadvāreṇātmatattvāvagatirlokavacāṃsi bhūyāṃsi bhūtā'nvākhyānānītyuktam |</p>

<h3 id='201,ii'>201,ii <small>(<a href='docExplore?doc_id=VidhV_201,ii'>VidhV_201,ii</a>)</small></h3>

<p>nanu vaiyarthyamatroktam | pratipattividhāvapi tulyametat | bhūtārthapratipatteranatirekāt | athā'viparītātmapratipattireva | sā bhūtā''khyānaparyyavasāne'pi tulyā | astu tarhi pravṛttiparyyavasāyitvameva sarvavacasāṃ bhūto'pyarthaḥ kathyate | tenā'nyatra pravṛttiṃ kartuṃ tatraiva vā, anyathārthābhāvāt | na | kutuhalanivṛtterapyarthātvāt | tathā hi | ajihāsitā'nupāditsitadūradeśarājasaṃjñācaritagocarāḥ kutūhalināṃ dṛśyante praśnāḥ | kutūhalanivṛttiparāṇi ca tajjñānāṃ &lt;ed_202&gt; vacāṃsi | aṭavīvarṇakādayaḥ pravṛttinivṛttiśūnyā bhāratādiṣu bhūtaparyyavasāyino rūpādeva prītihetavaḥ, prītyutpattyarthaṃ ceṣṭākhyānāni na pravṛttaye nivṛttaye vā śroturityalamatiprasaṅgena |</p>

<h3 id='202,i'>202,i <small>(<a href='docExplore?doc_id=VidhV_202,i_203,i'>VidhV_202,i_203,i</a>)</small></h3>

<p>śiśuśakuntādīnāṃ yathā viprakṛṣṭaḥ śabdo nimittam bhāvanā'nugamāt pratibhāyāḥ, tathā tādṛśamevopāyajñānaṃ pravṛttinivṛttimukhena kiṃ neṣyate ? jātiviśeṣādayaśca śabdabhāvanāyā ivopāyajñānabhāvanāyāḥ prabodhakāḥ |</p>

<p>&lt;ed_203&gt;</p>

<h3 id='203,i'>203,i <small></small></h3>

<p>nanu pratibhālambanasya svarūpato'niṣpatteḥ śabdajñānākāreṇaiva nirūpaṇā | na ca pratyutpannaḥ śabdo'sti | tadasyāśrayaṇīyā bhāvanā | naitatsāram | aniṣpattirhi avartamānatvādvā'nekārthasamāhārādekātmabhāvādvā pratibhālambanasyocyate | śabde'pyasau tulyā | so'pi tarhyatīto varṇasamāhārātmako naikaḥ samasti | bhedadarśanā'bhāvāt, abhedadarśanāccetyuktam |</p>

<p>&lt;ed_204&gt;</p>

<h3 id='204,i'>204,i <small>(<a href='docExplore?doc_id=VidhV_204,i'>VidhV_204,i</a>)</small></h3>

<p>nanvevaṃjātīyakeṣvevā'bhedavastubuddherekaśabdātmakamupāgaman | na hyavastuṣu saṃsargasamūhātyantā'sadādiṣu saṃsargiṣu vā nānātmasvekavastupratibhāsaḥ saṃbhavati vinaikasya śabdātmanaḥ pratyāsāt pariṇāmādvivarttādveti | na | anyathā siddheḥ | &lt;ed_205&gt; saṃsargastāvadvākyārthalakṣaṇaḥ kārakopasarjanakriyāpradhāno'tulyapradhānasaṃsargī |</p>

<p>&lt;ed_206&gt;</p>
<p>&lt;ed_207&gt;</p>

<h3 id='207,i'>207,i <small>(<a href='docExplore?doc_id=VidhV_207,i'>VidhV_207,i</a>)</small></h3>

<p>samūho'pi nāntareṇa tadbhāvanimittamekaṃ samūhinām | tatra tadupādhirekaprakāśaḥ | śaśaviṣāṇādayo'pi jātyantaraparidṛṣṭavasturūpeṇotprekṣyamāṇā &lt;ed_208&gt; vastvātmakāḥ prakāśante | anyathaikavākyagamye naikavākyatā syāt | na ca tatra śabdabhedaḥ | rūpā'bhedāt | arthabhedādbheda iti cet | kathamanyathā pratīto'nyathā | arthabhedā'numānāditi cet | prāktarhyarthabhedābhedāvabagamyete paścācchabdabhedābhedāviti na śabdapratyāsattinimitto'rtheṣvekatā'vabhāsaḥ | samūhaikaśabdayoścā'viśeṣaḥ | aviditasamūhaśabdasya ca tattadavabhāso na dūrataḥ &lt;ed_209&gt; syāt | abhāve śabda iti ca bhāvaśabdapratītervivakṣitārtha hāniḥ | vivarttapariṇāmayostu sarvasyaikatvādavāntaraikatvaṃ naikaśabdālambanam | vastvavastuvibhāgaśca na syāt | atha tulye'pi śabdavivarte'nyanibandhano'yaṃ vibhāgaḥ | na, śabdavivartanibandhanaḥ | śaśaviṣāṇā'lātacakrādiṣu vastvākāranirūpaṇā | parākrāntameva ca bahudhā svayūthyairityalamatiprasaṅgena | tasmādīpsitasyopāyatā kartṛpravṛttihetuḥ |</p>

<h3 id='209,i'>209,i <small>(<a href='docExplore?doc_id=VidhV_209,i_211,ii'>VidhV_209,i_211,ii</a>)</small></h3>

<p>nanu karttavyatāvagamātpravarttate, saiva tathā'stu | kā punariyam ? karttavyataiva | kena pramāṇenā'vagamyate | nendriyairadhyakṣamīkṣyate | tatpuraḥ&lt;ed_210&gt;saratvānnetaraiḥ | satyam | na śabdātirekibhiḥ | nanu śabdo'pi saṃvidapekṣayetarasiddhimapekṣate | nanu niyogataḥ, śabde'pi tatsambhavāt | nanvitaretarāśrayaḥ syāt | na | anāditvācchabdabhāvanāyāḥ | na khalu śabdaḥ sākṣādeva karttavyatāpratibhāmāvirbhāvayati viprakṛṣṭaḥ, api tu bhāvanā'nugamamukhena | tatra viprakṛṣṭaśabdabhāvanādvārasiddheḥ karttavyatātmani paratra pravṛttiprasavonnītapratyaye nā'sukarā pratyutpannaśabdasaṃvit | uktaṃ ca |</p>
<p class='l'>	sākṣācchabdena janitā bhāvanānugamena vā /</p>
<p class='l'>	itikarttavyatā yā tāṃ na kaścidativarttate //</p>

<p>&lt;ed_211&gt;</p>

<h3 id='211,i'>211,i <small></small></h3>

<p>karttavyatāvagamādeva pravṛttiḥ, nepsitopāyatāyāḥ | nityeṣvapyapravṛttiprasaṅgāt | īpsitopāyatve vā nityatvavyāghātaḥ |</p>

<h3 id='211,ii'>211,ii <small></small></h3>

<p>ucyate — </p>
<p class='l'>	pūrvaśabdairvyavahṛtirvyutpatteranapekṣaṇam /</p>
<p class='l'>	bhavedviśeṣahetuḥ ko bījamarthena tu śrutau //</p>

<h3 id='211,iii'>211,iii <small>(<a href='docExplore?doc_id=VidhV_211,iii'>VidhV_211,iii</a>)</small></h3>

<p>kā punariyaṃ śabdabhāvanā ? śabdaviṣayā śabdajñānabījamuta śabdā'bhihitā'rthajñānabījam | yadi śabdaviṣayā tairevā'naṣṭasmṛtisaṃskāraiḥ prāgbhavīyaiḥ śabdairvyabhicāraḥ syāt | vyutpattiśca tadā nā'pekṣyeta | śabdā'bhihitā cettathāpi pūrvasyāṃ satyāṃ sa eva prasaṅgaḥ | atheyameva | viśeṣaheturvaktavyo, yat tulyeṣu pratyayapāṭavā'bhyāsā''dareṣu śabdārthasaṃbandhaviṣayeṣvartha &lt;ed_212&gt; eva bhāvanābījaṃ na śabdasaṃbandhayoḥ | prāyaṇaṃ duḥkhaṃ vocchettṛ jātyantaravyavadhānaṃ vā śabdasaṃbandhayorbhāvanābījānāṃ nā'rtheṣu | teṣvapi ca bhāvanānugamaścet, jātyantarabadhirāstajjanmā'nubhūtāniva rūpaśabdaprakārān janmāntarā'nubhūtānācakṣīran | athāpi pūrvā'bhyastasmṛtyanubandhājjātasya harṣabhayaśokasaṃpratipatteḥ kāsāṃcidbhāvanānāmanugamo na sarvāsām | vyutpannavadavyavahārādbālasya |</p>

<p>&lt;ed_213&gt;</p>

<h3 id='213,i'>213,i <small>(<a href='docExplore?doc_id=VidhV_213,i_213,ii'>VidhV_213,i_213,ii</a>)</small></h3>

<p>bhavatu, kiṃ tu — </p>
<p class='l'>	pūrvasiddhivyapekṣatvānmānaṃ tatra na kiṃcana /</p>
<p class='l'>	siddhe sāmānyato vṛttirviśiṣṭe liṅgavākyayoḥ //</p>

<h3 id='213,ii'>213,ii <small></small></h3>

<p>na tāvalliṅgādijaṃ jñānaṃ tatra pramāṇam | saṃvitprabhavatayā pūrvasiddhivyapekṣatvena | nāpi bhāvanājaṃ, tannimittajñānā'pekṣatvena | nāpi liṅgavākyaje | tayoḥ sāmānyarūpaprasiddherviśiṣṭāvagāhitvenā'prasiddhapadārthavākyārthapratītyanu&lt;ed_214&gt;papattyā sāmānyarūpaprasiddhinibandhanapramāṇā'pekṣāyāṃ tadabhāve prāmāṇyā'bhāvaḥ | yathā ceha janmani tathā pūrvasminpūrvatare'pi sā'pekṣiteti pramāṇā'bhāvaḥ | tatra kiṃ vikalpamātramevedamanādiśabdavāsanānibandhanaṃ syāttacca purastātpratyuktam |</p>

<p>&lt;ed_215&gt;</p>

<h3 id='215,i'>215,i <small>(<a href='docExplore?doc_id=VidhV_215,i_215,ii'>VidhV_215,i_215,ii</a>)</small></h3>

<p>api ca — </p>
<p class='l'>	kartturiṣṭā'bhyupāye hi karttavyamiti lokadhīḥ /</p>
<p class='l'>	viparīte tvakarttavyamiti tadviṣaye tataḥ //</p>

<h3 id='215,ii'>215,ii <small></small></h3>

<p>yaḥ khalu pratyayo yamarthamanveti sa tasya viṣayaḥ śukla iva śuklapratyayasya | apekṣitopāyatāṃ tadviparītatāṃ cā'nuyātau karttavyamakarttavyamiti pramitipratyayau laukikānām | tena tayorgocarāviti gamyate |</p>

<p>&lt;ed_216&gt;</p>

<h3 id='216,i'>216,i <small>(<a href='docExplore?doc_id=VidhV_216,i'>VidhV_216,i</a>)</small></h3>

<p>tasmātkarttavyatāpi nā'nyā kartuḥ samīhitopāyatāyāḥ | yathoktaṃ &lt;ed_217&gt; karttavyasya sukhaṃ phalamiti | kathaṃ tarhi nityeṣu nityatā karttavyatā vā | yathāśakti cāṅgopasaṃhāraḥ | tathā hi | yadi tāvatputrādīpsitaṃ tatropeyanityatā vihanyeta | tadicchāyā anityatvāt | tatra yāvajjīvamityanarthakam | nāpyadhikāriviśeṣaṇatayārthavat | arthasiddheḥ |</p>

<h3 id='217,i'>217,i <small>(<a href='docExplore?doc_id=VidhV_217,i^1'>VidhV_217,i^1</a>)  (<a href='docExplore?doc_id=VidhV_217,i^2_220,i'>VidhV_217,i^2_220,i</a>)</small></h3>

<p>atha, mataṃ sarveṣāṃ sarvadā sarvamīhitaṃ phalaṃ bhaviṣyatyupāttaduritanirharaṇam | bhavedevaṃ nityatā, phalavaśena na śabdāt | tathā hi | phalasya nityasamīhitatvāttadvaśenā'vaśyakarttavyatā vāstavī | śabdastu nityasamīhitopāyapratītimātropalakṣaṇaḥ | tatrā'sati śabdavyāpāre tato nirhṛtyarthakṛcchādivatsarvāṅgopasahārāprasaṅgo'nyathā phalā'bhāvāt | śābde hi nityatve &lt;ed_218&gt; paripūrṇāṅgaṃ sarvadā cetyasaṃbhavādyathā śaknuyādityupapadyate | itarathā'ṅgāmnāyasyā'vikalpyatvādyo yadeti viśvajidādivatsyāt | na hi sarveṣāṃ samīhitopāyo viśvajiti paṅgvādayo'dhikāriṇaḥ | nānuṣaṅgikamīpsitam, pramāṇā'bhāvāt | arthāpatterakriyāyāṃ pratyavāyenāpi kṣayāt | smṛtivākyaśeṣābhyāṃ ca tatkalpanāyā eva yuktatvāt | smṛtitaśca punastadarthāvagamāt | &lt;ed_219&gt; pratiṣiddhasya ca niyogato'karttavyasya kriyāyāmiva niyogataḥ karttavyasyā'kriyāyāṃ pratyavāyo yuktaḥ | tathā niyogopapatteḥ | pratyavāyabhayāt īpsitopāyeṣvicchayā pravṛtteḥ | tathā ca yādṛśī pravṛttirnna tādṛśyabhyudayāya | nityepsitopāyanityatvaphalavattvayathāśaktyanuṣṭheyatvānāṃ cāsaṅgaterakaraṇe pratyavāyakalpanā | tasmānnityepsitopāyāni na nityāni | pravṛttiśca teṣvakaraṇe pratyavāyakalpanāt | duḥkhātmakatvācca karmmaṇaḥ ānuṣaṅgi&lt;ed_220&gt;kātkāryyavirodhinaḥ pāṣmanaḥ kṣayāditi | bhāvanāyāśca sādhyatvāt agnihotramitivannirddeśārthatvādvipariṇamyāpi saṃbhavāttṛtīyānirddeśā'virodhaḥ | vārttametat | tathā hi |</p>

<h3 id='220,i'>220,i <small></small></h3>

<p class='l'>	nityaṃ nityehitopāye yāvajjīvamiti śruteḥ /</p>
<p class='l'>	aṅgānyato yathāśakti na vā sarvāṇi cā'nyathā //</p>

<h3 id='220,ii'>220,ii <small>(<a href='docExplore?doc_id=VidhV_220,ii^1'>VidhV_220,ii^1</a>)  (<a href='docExplore?doc_id=VidhV_220,ii^2'>VidhV_220,ii^2</a>)  (<a href='docExplore?doc_id=VidhV_220,ii^3'>VidhV_220,ii^3</a>)  (<a href='docExplore?doc_id=VidhV_220,ii^4'>VidhV_220,ii^4</a>)</small></h3>

<p>na tāvadiṣṭasādhanatve'pi nityatvavihatiḥ | nityeṣṭasyaiva sādhyatvakalpanāt duritanirharaṇasya | sukhe taddhetau vā kadācinmādhyasthyameveti duḥkhataddhetubhyāṃ tu sarvadodvijamānasya tannivṛttau sarvadākāmaḥ, hitamapi ca &lt;ed_221&gt; prepsatastasya pratibandhakṣaye samīhā'styeva | tasmādiṣṭanibandhanaḥ pāpmanaḥ kṣayaḥ sadā samīhitaḥ | nityānāṃ karmmaṇāṃ phalanityatvādeva yāvajjīvamiti śabdāvagatāditi na nityatvavirodhaḥ | anitye hi sādhye sā vihanyeta | yathāśaktyupasaṃhāraśca nityatvādevā'hīnāṅgasya nityaṃ kriyāsaṃbhavāt | na cedaṃ vāstavaṃ nityatvaṃ, na hi phalavādino yāvajjīvaśabdaṃ nāmananti phalaviśeṣaśabdaṃ vā'dhīyate, kiṃ tu yājjīvaśruteravagatanityatvāstata evā'rthāpattyā phalabhedaprayogabhedau kadācidunnayanti | anitye sādhye paripūrṇāṅge ca prayoge yāvajjīvaśabdādhigatanityakarttavyatā'nupapattiḥ | na hi kadācidīpsitopāyātmikāyāṃ karttavyatāyāṃ paripūrṇāṅgasādhanātmikāyāṃ ca yāvajjīśabdo'nveti | nityatvācca kalpitaḥ phalabhedo na tadeva bādhate | kathaṃ tarhi nityepsitopāyatvānnityatvamuktam ? śabdā'vagatasyaiva tasyā'vighātaḥ śabdasāmarthyalabhyenaiva tenokto yathāśakti prayogeṇa tantreṇa ca | tata evā'nayormānāntaraṃ mṛgyam | &lt;ed_222&gt; kathaṃ cedaṃ nityatvaṃ karmaṇo yadi nityasamīhitasādhanatvamiti ? nityā'nuṣṭhānādetadakaraṇe pratyavāyānnityakriyā śabdādeva | naitat | śabdādeva cedasya karttavyatā kimarthamakaraṇe pratyavāyakalpanā ? śabdādeva pravṛttisiddheḥ | na ca śabdaḥ kārakatvena pravṛttiheturityuktam jñāpakatve cākaraṇe pratyavāyajñāpanānni&lt;ed_223&gt;tyanuṣṭhāpayatīti vāstavameva syāt | tasmādavyavasthitavidhitattvānāmīdṛśā nānāvidhāḥ samullāsāḥ | kṛcchaviśvajitostu sadā sarvasya samīhitasādhanayorapi sarvasya sarvadeti śabdasyā'bhāvātsarvāṅgaprayogaḥ | nanu phalavattve śaktyanusāra eva na saṃbhavati, vaiguṇyātphalābhāvaprasaṅgāt kimidaṃ vaiguṇyam ? codanārthatvahāniḥ, na tarhi vaiguṇyam, yāvajjīvike yathāśaktyaṅgopete'pi codanārthatvāt acodanārthatve vā śakteraphalatve'pi sarvāṅgopasaṃhāro'nyathā codanārthanivṛttyabhāvācceti | tadā kriyāvyatiriktasādhyābhāvānnāṅgāpekṣā | anaṅgatvameva prāptam, karmmaṇo vijñātopāyatvāt | kriyā'pi vidheyarūpeṇa jñātasvabhāvā codanārthanirvṛttaye apekṣate'ṅgānīti cet, sarvāṅgopasaṃhāraprasaṅgaḥ | athā''khyātānāmarthaṃ bruvatāṃ śaktiḥ sahakāriṇīti yāvajjīvaśruteḥ śaktiścodanārthaḥ | phalavādino na sā daṇḍavāritā | kiṃ cedaṃ rūpaṃ codanāyāḥ | yadi &lt;ed_224&gt; darśapūrṇamāsasaṃjñakaṃ tadutpattivākyā'vagatamityanautpattikānāmabhāvaḥ | athānyanna taccheyaḥsādhanatvāt | yathoktam "śreyaḥsādhanatā hyeṣāṃ nityaṃ vedātpratīyate"iti | tasyā'yamabhyupāya iti hi teṣāmupadeśa" iti ca | nā'pyakaraṇe pratyavāyahetutā, asato hetutvā'nupapatteḥ |</p>

<p>&lt;ed_225&gt;</p>

<h3 id='225,i'>225,i <small>(<a href='docExplore?doc_id=VidhV_225,i_225,ii'>VidhV_225,i_225,ii</a>)</small></h3>

<p>tulye ca sādhyatve nā'nupapattiḥ prayājādīnām |</p>

<h3 id='225,ii'>225,ii <small></small></h3>

<p>na hi svarūpe kārye vā'nupayogyaṅgam | prayukterapyevaṃvidhasyā'bhāvāt | na ca duḥkhatvātkarmaṇa ānuṣaṅgikātpāpakṣayātpravṛttiraśāstrīyatve &lt;ed_226&gt; taptaśilārohaṇādivat | pāpakṛtatve ca puruṣakāravaiyarthyāt | atatkṛtatve vā nāśā'bhāvāt | śāstrīyeṇa tūpāyena vipācane na doṣaḥ |</p>

<h3 id='226,i'>226,i <small>(<a href='docExplore?doc_id=VidhV_226,i'>VidhV_226,i</a>)</small></h3>

<p>yadi tarhi phalavatyapi na sarvāṅgopasaṃhāraḥ kāmye'pi tathā syāt | yāvajjīvaśruteritaratraivamiti cet | ihāpi svargakāmaśruterastu | yathaiva yāvajjīvamaśakyamahīnāṅgaṃ tathā sarveṇa svargakāmena tatra yatthā yadā yāvanti śaknoti tadā tāvatāmupasaṃhāraḥ, tathā yo yāvanti śaknoti sa tāvantyupasaṃhariṣyati | aṅgavidhivirodhāddhi svargakāmaśrutirarthimātraviṣayā viśeṣamanurudhyate śaktyapekṣāyāṃ tvaṅgavidhyavirodhe nityavanna viśeṣānurodhahetuḥ |</p>

<p>&lt;ed_227&gt;</p>

<h3 id='227,i'>227,i <small>(<a href='docExplore?doc_id=VidhV_227,i^1'>VidhV_227,i^1</a>)  (<a href='docExplore?doc_id=VidhV_227,i^2'>VidhV_227,i^2</a>)</small></h3>

<p>atha matam anuparodhe svargakāmaśruteraṅgavidhaya evoparudhyerannaviśeṣapravṛttā yathāśaktivyavasthāyām | nitye'pi tulyam | yāvajjīvaśruterananyagatitvāt | tatraivaṃkāmaśrutistu sarvāṅgopasaṃhārasamarthe'pyupapannaiva | tatrā'virodhāt kāṃsyabhojinyāyena tadanurodhenāṅgivṛttiḥ | satyamavirodhena darśitastu svargakāmaśruterviṣayasaṃkocalakṣaṇo virodhaḥ | tatrā'pradhānavirodhe pradhānā'nurodhaḥ śreyān, &lt;ed_228&gt; lokavat | yathā hi brāhmaṇānbhojaya nānāvidhopakaraṇenā'nneneti yathāśaktyupakaraṇavyavasthānopakaraṇā'nurodhena brāhmaṇaniyamaḥ | evaṃ cā'ṅgavidhīnāmapi nā'tyantasāpekṣatvam | tataḥ kāmyeṣvapi yathā śaknuyādityevāstu, na yo yadā śaknuyāditi, availakṣaṇyāt | naitatsāram | ekaprayogavidhivairūpyaprasaṅgādaneka&lt;ed_229&gt;prayogakalpanāprasaṅgāt | kevalapadārthavyavahārābhāvādviśeṣaśruteravirodhācca | sa eva prayogavidhistasyaivā'ṅgasya prayogaṃ tameva pratividadhāti na vidadhātīti syāt | kalpanāgauravaṃ ca, sāmarthyabhedena prayogabhedāt | padasya ca padāntara&lt;ed_230&gt;sambandhe viśeṣaparatvaṃ sarvatragamiti na kadācidanyāyakalpanā | nitye'pi tarhyevamevāstu jīvanyadā śaknuyāt | yāvadityanupapannamiti cet | aniyatanimitteṣu katham ? api ca sātatyena homaprasaṅgaḥ | atha kālaviśeṣopādānā'nurodhānna tathā | hantā'ṅgavidhyanuvidhāyinyapi yāvajjīvaśrutiḥ sāmarthye sambandhamanvetītyaṅgavidhyanurodhādyadeti syāt |</p>

<h3 id='230,i'>230,i <small>(<a href='docExplore?doc_id=VidhV_230,i'>VidhV_230,i</a>)</small></h3>

<p>atha mataṃ — jīvannapi sāṅga eva karmmaṇyadhikriyate nāṅgaśūnyaṃ vidhāna&lt;ed_231&gt;madhikṛtasya tu prayogo yāvadadhikāraṃ nāṅgā'nurodhena nivarttate | yathāsambhavaṃ tu adhikārāyattatvāttasya | na ca kāmye'pi prasaṅgaḥ | kāryaniṣṭhatvātkāmādhikārasya prayoganiṣṭhatvācca naimittikasya | sādhanāpekṣatvāt kāryyasya, &lt;ed_232&gt; yāvadaṅgaṃ ca sādhanabhāvā'vagateḥ sarvāṅgopasaṃhāreṇaiva kāryyasiddheḥ | nanu ubhaya&lt;ed_233&gt;trāpyadhikāra eva karttavyaḥ | satyam | ekatra nimittaparpyanto'paratraphalaparyyantaḥ | tatra nimittaparyyante nimittavato'dhikṛtasyā'prapuñjānasyā'dhikārā'tikrāntiriti yathāsaṃbhavaṃ prayogaḥ | phalaparyyante tvaṅgavaikalye phalā'nupapattiḥ | phalakāmitā'dhikāraheturnivarttate ityadhikārā'bhāvānnādhikārā'tikrānti&lt;ed_234&gt;doṣa iti na yathākathaṃcitprayogaḥ | evaṃ na sātatyena prayogo nā'rthā'varuddheṣu yathāśakti copasaṃhāro nityeṣu na kāmyeṣviti sarvaṃ caturasram |</p>

<h3 id='234,i'>234,i <small>(<a href='docExplore?doc_id=VidhV_234,i'>VidhV_234,i</a>)</small></h3>

<p>nedaṃ caturasram | idamaṅga bhavānvyācaṣṭāṃ kiṃ śaktyapekṣo'dhikāro &lt;ed_235&gt; yathādhikāraṃ ca prayogaḥ, āhosvicchrutyapekṣo'dhikāro, 'dhikṛtasya tu yathāśakti prayogaḥ ? pūrvasminkalpe yathaiva kālaviśeṣayukte karmmaṇi tatkālajīvino'dhikṛtā'nyasya tadviśiṣṭakarmmopasaṃhārā'sāmarthyāt | anyathā 'nyadāpi akurvato'dhikārā'tikrāntiḥ | paścime tu nāṅgaśaktiradhikāraṃ &lt;ed_236&gt; viśinaṣṭīti sātatyaprasaṅgaḥ | na brūmo'ṅgaśaktiradhikāraṃ viśinaṣṭīti, kiṃ tvaṅgaśaktyapekṣa evā'dhikāra iti | tādṛśasyaiva tu kasyacidaṅgasyā'saṃbhave na prayogo nivarttata iti | vaiguṇyāccāpi phale'dhikārahetureva nāstītyuktam |</p>

<h3 id='236,i'>236,i <small>(<a href='docExplore?doc_id=VidhV_236,i'>VidhV_236,i</a>)</small></h3>

<p>ko'yamasaṃbhavaḥ ? tadupasaṃhārāsāmarthyam, na tarhyadhikṛtastadviśeṣaṇatvāttasya | athā'nupasaṃhāro'naṅgatvameva | kādācitkamasāmarthyamasaṃbhavo na tenā'dhi&lt;ed_237&gt;kārātparyyudāso dravyāpratisamādheyāṅgavaikalyavat | satyam, na śūdravadekāntato na tvadhikārahetuvigame'dhikāro na nivarttate vītāyāmiva phalecchāyāṃ &lt;ed_238&gt; kāminaḥ | anyathā'dhikṛtasya samarthasya svargakāmasya kādāvitkāṅga&lt;ed_239&gt;śaktivakalye phalā'nutpattāvapyadhikārā'tikrāntiḥ syāt aprāptakālaṃ cā''kurvataḥ |</p>

<h3 id='239,i'>239,i <small>(<a href='docExplore?doc_id=VidhV_239,i^1'>VidhV_239,i^1</a>)  (<a href='docExplore?doc_id=VidhV_239,i^2'>VidhV_239,i^2</a>)</small></h3>

<p>athā'dhikṛto'pi jātaputravatkālaśauce kālamupasaṃhṛtyakurvannā'dhikāramatikrāmati nimittānantaryyasyā'śabdārthatvāt | kālasaṃpattāvapyanyāṅga&lt;ed_240&gt;saṃpattimapekṣya kurvastathā syāt | athāṅgabhūtakālāvacchinnameva jīvanamadhikārahetuḥ, anyāṅgeṣvapi tulyam | api ca paripūrṇāṅgo'dhikṛtaḥ kimaṅgavikalaṃ prayuṅkte ? asaṃbhavāditi cenna | kalpanātrayopapluteḥ | tathā hi | karmmaparyyantāpekṣitvādvā niyogasyā'dhikarānirvṛtteraprayogaḥ, adhikāravaśādvā yathāsaṃbhavamadhikāṅgopadeśā'nurodhādvā | yadā tādṛśasya saṃbhavaḥ &lt;ed_241&gt; tatrobhayā'nugrahādānanta'ryasyā'śabdārthatvājjātaputreṣṭivadyadeti yuktam | aṅga śaktyā vā kālavadadhikārāvacchedādaprayogaḥ | na caika eva vidhisteṣāmeva prayojakaścā'prayojakaśca | api ca kimarthaṃ vikalāṅge pravarttate ? adhikāranirvṛttaya iti brūmaḥ | kimadhikāranirvṛttirnāṅgāpekṣā phalanirvṛttiriva ? yadyevamanaṅgatvameva | sāpekṣā cedyathāśaktyaṅgasādhyaiveti vaikalye &lt;ed_242&gt; vṛthā ceṣṭā syāt | atha yathāśaktyaṅgasādhyeti | na kāryyaniṣṭhatā viśeṣāyālam | api cā'dhikārātphalanirvṛttiḥ, tatra yathāśaktyaṅgopete'dhikṛtasya tādṛśādevā'dhikāranirvṛttimukhena tannimittamiva | atha na tādṛśe ? adhikāranirvṛttirapi na syāt | paripūrṇāṅge'dhikṛtasya vikalāṅga&lt;ed_243&gt;prayoge karmmāntaraprayoga iva aṅgapradhānabhedo'pyatrā'nupakārako'dhikāravidhiviṣayatvenā'bhedāt | bhede cā'naṅgatvaprasaṅgaḥ | aṅgapradhānabhāvasya cāsaṃpradhāryyatvāt |</p>

<p>&lt;ed_244&gt;</p>

<h3 id='244,i'>244,i <small>(<a href='docExplore?doc_id=VidhV_244,i_245,i'>VidhV_244,i_245,i</a>)</small></h3>

<p>satyapi codanārthā'nirvṛttervṛthā ceṣṭāprasaṅga ityuktam |</p>

<h3 id='244,ii'>244,ii <small></small></h3>

<p>kaścāyabhadhikāro yasya nirvṛttiḥ ? niyogaścet na nirvṛttirvi&lt;ed_245&gt;cāritā | niyojyatā cet sāpi niyogādeva nirvṛttā | svāmitā cet na tatkṛtaṃ kiṃcidabhuñjānaḥ svāmī, ityubhāvapyadhikārau kāryyaniṣṭhau syātām | tasmānna kāryyaniṣṭhatvaprayoganiṣṭhatvābhyāṃ kāmyanaimittikā'dhikārayorbhedaḥ śakyaḥ samādhātumityanyathā samādheyaḥ |</p>

<h3 id='245,i'>245,i <small></small></h3>

<p>taducyate —</p>
<p class='l'>	jīvanādernnimittasya sāmyātkālo viśeṣakaḥ /</p>
<p class='l'>	nimittārthastatra jāte karmmaṇo'vaśyakāryyatā //</p>

<p>&lt;ed_246&gt;</p>
<p>&lt;ed_247&gt;</p>

<h3 id='247,i'>247,i <small>(<a href='docExplore?doc_id=VidhV_247,i^1'>VidhV_247,i^1</a>)  (<a href='docExplore?doc_id=VidhV_247,i^2'>VidhV_247,i^2</a>)</small></h3>

<p>yastāvadyathoktāya prayogāyaikāntato'samarthaḥ sa dūraparyyudasta evā'dhikārāt | na tvasau tādṛśe niyojyatayā pratyetuṃ pāryyate | tena śaktyaṅgo&lt;ed_248&gt;padeśāvapekṣya samarthasya tāvadadhikārapratītiḥ | sā ceyamadhikārapratītirnneti paryyavasitā anityatvātsāmarthyasya anyathā'dhikṛtasya sarvāṅgopasaṃhārā'bhāve nā'nuṣṭhānaṃ yathāsaṃbhavam anyathā'nyādṛśe'dhikārāttādṛśaprayogasyā'śāstrīyatvānnānuṣṭhānamanadhikārāt | ataḥ punarapi śaktyapekṣā'dhikārapratipattiparyyavasānāya | śaktirhi pramāṇaikadeśa ityuktam | na prayoganiśca&lt;ed_249&gt;yāya, ananyapramāṇakatvāttasya | sā kālato'ṅgato vā''śrīyeta | tatrāṅgataḥ saṃśraye śabdā'vagatānāmaṅgāntarāṇāṃ hānācchabdavirodhaḥ | kālatastu kālāntarāṇāmaśabdārthatvānna kaścidvirodhaḥ | sa cā'yamavirodho nirnnimitte'dhikāre idamanenedṛśenetyetāvanmātrasya śabdārthatvāt | sannimitte tu nimittaśrutivirodhaḥ | saṃprāpte ca tasminkāryyasya tannimittatvavyāghātāt | itaratrāpi svargakāmaśrutivirodha iti cet | uktam | na ca puruṣaviśeṣanirddeśo &lt;ed_250&gt; 'tra vivakṣitaḥ, sādhyatvāt | na ca sātatyena prayogaḥ | nimitte kālaviśeṣavataḥ karttavyatā'vagamāt | kālaviśeṣeṇa tasyā'rthādviśeṣaṇāt | tasyā nimittā'nupraveśitvāt | taduktaṃ na kālo guṇo nimittaṃ hyetaditi | na guṇa evetyarthaḥ | natvaṅgāntarāṇyevam, asāmyādvacanavyaktibhedāt | &lt;ed_251&gt; upādeyāni hyaṅgāntaṇyanupādeyaṃ nimittam | ebhiretāni vā kuryyādityaṅgeṣu vacanavyaktiḥ | asmin satīti nimitte | tato'ṅgāntarāṇi nālaṃ nimittamanupraveṣṭum | kālastvanupādeyaḥ samānavacanavyaktiraṅgamapi sannimittamanupraviśatīti yuktam | atha nimittopasaṃhāra eva kiṃ neṣyate ? kāmye'pi tatkālecchayā | nanu prayojanametat ? satyam | &lt;ed_252&gt; hetustu yāvajjīvaśruteranatiriktārthatvam | prakaraṇino'pyaṅgārthatvaṃ ca | tadevamavirodhādanimitte kālataḥ śaktyāśrayo yadeti, nimittavati tu nimittavirodhātkālavata evāṅgato yatheti |</p>

<p>&lt;ed_253&gt;</p>

<h3 id='253,i'>253,i <small>(<a href='docExplore?doc_id=VidhV_253,i'>VidhV_253,i</a>)</small></h3>

<p>kiṃ punaridaṃ yadviruṇaddhi ? kālataḥ śaktyāśrayam | kasya ceti kuto gamyate nimittanaimittikabhāvaḥ ? kathaṃ cā'sya naimittikasambandhaḥ ? yadi tāvadyasmin sati | ko virodhaḥ ? na hi kālato'pi śaktyāśraye tasminnasati tatkriyā satyeva | atha tasmin sati kriyate eva | syād virodhaḥ | na tvīdṛśo nimittārthaḥ | heturhi nimittam | na cā'vaśyaṃ hetavaḥ kāryyavantaḥ | kāryyantu nā'sati hetau | tasmānna virodhaḥ |</p>

<p>&lt;ed_254&gt;</p>

<h3 id='254,i'>254,i <small>(<a href='docExplore?doc_id=VidhV_254,i'>VidhV_254,i</a>)</small></h3>

<p>yadi karmaṇo nimittaṃ tata eva karmmapravṛttervidhivaiyarthyam | anirūpitādapi nimittānnimittavaddarśanāt puruṣakārā'bhāvāt | na tasya nimittādutpattiḥ | nityatvāt | tasya tasmin sati na bodhaḥ | vākyādeva tatsiddheḥ | karmavaiyarthyam | sati bhavatyeveti | satyeva tasmin karmmaṇaḥ phalamiti cet | virodhābhāvaḥ sarvāṅgopasaṃhāreṇa | athā'dhikārasya | na, niyogādadhikāraḥ | sa eva niyogasambandhastannimittaḥ | yadi tarhi &lt;ed_255&gt; tannimittako niyogo na niyogānnimittā'vagatiḥ | prāksiddhanimittāpekṣaḥ sa śabdenocyata iti sāpekṣatvam |</p>

<h3 id='255,i'>255,i <small>(<a href='docExplore?doc_id=VidhV_255,i_256,i'>VidhV_255,i_256,i</a>)</small></h3>

<p>atha niyojyaviśeṣaṇasyā'rthānnimittabhāvastasmin satyadhikārāt | na cātra pratyakṣādi kramate | nāpi śabdaḥ | vidhipradhānatvāt | tasya ca bhāvaviṣayatvāt | tasya cāṃśatrayā'tirekāt | tatra vidhīyamānasya karmmaṇaḥ phale vidhānāt tatra vidhau nimitte ubhayavidhau vākyabheda iti |</p>

<p>&lt;ed_256&gt;</p>

<h3 id='256,i'>256,i <small></small></h3>

<p>ucyate | yatra jāte karmmaṇo'vaśyakarttavyatā tannimittam | katham ? yasmin sati bhavatyeva sa heturmukhyaḥ, itarastu bhaktyā | tadavasthābhedasambandhāt | gauṇamukhyayośca mukhye saṃpratyaya ityāvaśyakasiddhiḥ | tannimitta&lt;ed_257&gt;sāmarthyādeva | nimittameva hi tanna syād yasmin sati na kriyeta |</p>

<h3 id='257,i'>257,i <small>(<a href='docExplore?doc_id=VidhV_257,i_258,i'>VidhV_257,i_258,i</a>)</small></h3>

<p>avaśyakarttavyatā ca karmmaṇaḥ pratītā nopasaṃhāryyanikhilāṅgasya kalpate, na kadācidahitopāyasyetyato yathāśaktyaṅgasamavetaṃ sadā samabhilaṣitopāyaṃ karmmeti gamyate | nimittatā ca karttavyatāyā vidhirūpāyāḥ | tasmin sati tatkurvato yathākathaṃcitsadā samīhitamenaḥkṣayaṃ sādhayatyeva | &lt;ed_258&gt; bhāvavyatireke'pi ca śabdaprameyatvam | avidheyasyāpi vidhivadvidhyanupraveśādvidhiviśeṣaṇatvāt | ata eva cāsya karmmaṇā saha sambandhe vikalpo'navakāśa iti caturasram |</p>

<h3 id='258,i'>258,i <small></small></h3>

<p>nanu niyojyaviśeṣaṇaṃ jīvanādi svargādivanmanyante, niyogena niyojyasya prathamamapekṣitatvāt | na hyanāśritaniyojyaviśeṣo niyogo loke &lt;ed_259&gt; dṛśyate | tadabhāve pratipattireva na syāt | tadviśeṣaṇameva tu sa tasmin satyadhikārānnimittatvenā'vatiṣṭhate | svargādi tu sādhyatayā kāmyatvena |</p>

<h3 id='259,i'>259,i <small>(<a href='docExplore?doc_id=VidhV_259,i'>VidhV_259,i</a>)</small></h3>

<p>naitatsāram | viśeṣaṇā'nupapatteḥ | na hi yāvajjīvanaṃ tāvatā viśiṣṭaḥ kaścitkadācidvā yo niyujyate nānāvasantakālaviśiṣṭo vā | &lt;ed_260&gt; na jīvanamātraṃ vasantamātraṃ vā viśeṣaṇam | avācyatvājjīvanasya | yāvadvīpsayorananvayācca | na ca prāptayoranuvādaḥ | jīvato'pi svargakāmasyaivā'dhikāre yadā śaknuyādityupabandhādvirodhā'bhāvāt | kramaparyantā'pekṣitvānniyaugasya nā'ṅgahānam | tasmādyāvadvīpsārthā'nanvayādyathā na kartṛviśeṣaṇaṃ jīvanama&lt;ed_261&gt;vācyatvāt, vasante vasante iti ca na kālārthasaṃyogastathā nā'dhikāraviśeṣaṇe api | ato nimittameva tannimittam | tathā hi — </p>

<h3 id='261,i'>261,i <small>(<a href='docExplore?doc_id=VidhV_261,i_263,i'>VidhV_261,i_263,i</a>)</small></h3>

<p>tayorananvayaḥ | nimittameva hi tanna syādyadi tasminsati na kriyeta | nimittavāṃśca niyogo yasya tasyetyadhikāriviśeṣasiddhernā'pratipattiḥ | tena nimittaṃ sadadhikāriviśeṣaṇaṃ nā'dhikāriviśeṣaṇaṃ sannimittam | śābdatvācca nimittabhāvasya | liṅgādayo hi "dahedbhinne ārabhamāṇa" iti tatra tatra smṛtestadabhidadhati | tatra śabdārtha parityajyā'nyaparaḥ śabdasāmarthyā&lt;ed_262&gt;ttatpara itaro'rthāditi śabdavṛttyanusāro'nyāyyaḥ | yathā ca nimittaṃ sadadhikāriviśeṣaṇamevaṃ phalaṃ sadadhikāriviśeṣaṇaṃ nā'dhikāriviśeṣaṇaṃ sat phalamityuktaṃ bhāvanāviveke |</p>

<p>&lt;ed_263&gt;</p>

<h3 id='263,i'>263,i <small></small></h3>

<p>yadyapi sa pūrvamapekṣitaḥ, pratipattitvasya paścādeva, anuṣṭhānāpekṣatvāt, tathā ca kramaparyyantātparā nirūpaṇeti |</p>

<h3 id='263,ii'>263,ii <small>(<a href='docExplore?doc_id=VidhV_263,ii'>VidhV_263,ii</a>)</small></h3>

<p>nanvevaṃ vidhimati sarvatreṣṭā'nubandhādutpatticodanā'bhāvaḥ | tathā ca &lt;ed_264&gt; parasparā'napekṣatvātsannidhāvapi na phalāryena punaḥ śrutiriti sarvatra karmmabhedaḥ syāt | kratvarthaśca na syāta | dadhnā juhotīti ca na guṇaphalasaṃbandhaḥ syāt | na cā'nyat sukhādiṣṭam, tacca svarga iti svargā'varodhātpaśvādyavakāśo durlabhaḥ | upādānādvā te'pi syuḥ | nityastu svargaḥ syāt | &lt;ed_265&gt; tasmātkimityavaśiṣṭaṃ bhāvanāyāḥ ? puruṣārthataiva viśeṣaṇam | tathā'pi ca nimitte karmmaiva sādhyam | anyathā nimittaphalayorupādeye vākyabhedaḥ | jīvanena homo homena phalamiti vairūpyāt | dvayoruddeśyayorekavākyā'sa&lt;ed_266&gt;mavāyāt | na hyekasmādaśubhakṣayo'kriyāyāmapāyaśca sulabhaḥ | evaṃ cā'naṅgatvameva prajñātatvātkarmmarūpasya, na yathāśaktyupādānamiti |</p>

<h3 id='266,i'>266,i <small>(<a href='docExplore?doc_id=VidhV_266,i_267,i^1'>VidhV_266,i_267,i^1</a>)</small></h3>

<p>ucyate — </p>
<p class='l'>	utpattiviniyogārthaprayogā'dhikriyātmakaḥ /</p>
<p class='l'>	sarvo vidhistatparatāviśeṣānna vibhajyate //</p>

<p>&lt;ed_267&gt;</p>

<h3 id='267,i'>267,i <small>(<a href='docExplore?doc_id=VidhV_267,i^2'>VidhV_267,i^2</a>)  (<a href='docExplore?doc_id=VidhV_267,i^3'>VidhV_267,i^3</a>)  (<a href='docExplore?doc_id=VidhV_267,i^4'>VidhV_267,i^4</a>)</small></h3>

<p>neṣṭasādhanatāmātraṃ vidhirapi tu karttuḥ | evaṃkāraṃ ca pravarttanāpratyayaḥ | &lt;ed_268&gt; anyathā pravṛttihetutvābhāvāt | svato'nyato vā siddhe ata evā'napekṣitavyāpāre samīhitasādhane'pyapravṛtteḥ | taduvataṃ śāstraphalaṃ prayoktari tallakṣaṇatvāditi | prayoktṛphalasādhanatālakṣaṇatvācchāstrasyeti | tataśca vidhiparyyāyācchāstrādanuṣṭhānaṃ karmmaṇo'vagamyate | adṛṣṭārthasya ca śāstrā''yattā'nuṣṭhānasya svarūpaviśeṣo'pi | prāgvidheraprāpteḥ | apekṣite cā'pekṣitasādhanatvādviniyogaḥ | pravartyaśca kaścidadhikārī svāmī yasya tadiṣṭasādhanam | sarvatrāpi ca pratīya&lt;ed_269&gt;māne'smiṃścatuṣṭaye aidamparyya bhidyate | tenotpattyādividhivākyabhedaḥ | taccaidamparyya prāptyupapadaviśeṣasaṃbandhāt | kvaciccatuṣṭayaparatā; yathodbhidā yajeteti | anyataḥ kasyacidalābhāt | phalapadasaṃbandhācca | kvacittriparatā, yathā jyotiṣṭomavākye | utpatteranyato lābhāt | kvacid dviparatā, yathā &lt;ed_270&gt; darśapūrṇamāsavākye | utpattiyogayoranyataḥ siddheḥ | kvacidekaparatā, yathā'gnihotraṃ juhoti paurṇamāsyāṃ yajeteti | na ca phale viniyogaḥ | anirddiṣṭaphalaviśeṣasyā'śakyapratītitvāt | tadanirddeśe'dhikāriviśeṣā'pratyayānnādhikāro'pi | ata eva na prayogaḥ | na hyapratiṣṭhiteṣṭasādhanabhāve'nuṣṭhānapratyayaḥ pratitiṣṭhati nā'nirūpitā'nuṣṭhātṛkaḥ | tasmātphalavākyādeva prayogapratyayaḥ | tenā'gnihotraṃ juhotīti karmmasvarūpaparatā vidheḥ | itare tvaṃśāḥ pratītā &lt;ed_271&gt; apyavivakṣitāḥ | paurṇamāsyāmiti tvananyaparatvātprayogabhedaparatā | saṃmārgaprokṣaṇādau tūtpattiviniyogaparatā | vrīhyādimukhena prakṛtayajikaraṇāṃśaprāptau &lt;ed_272&gt; karaṇavidhinaivā'nuṣṭhānasiddheḥ | adhikṛtasya cā'dhikārapratyayāt | samidādiṣūttpattiparatāmeva kecinmanyante | prakaraṇonnītaśrutinibandhanatvādviniyogasya | śrutireva tviha viniyojikā prakaraṇonneyā | vidhistvayameva vini&lt;ed_273&gt;yoganibandhanaḥ | nanu śrutyādayaśca viniyojakāḥ, kimatra vidhinā ? | naitat | tādarthyaṃ hi viniyogastacca vidheḥ | śrutyādayastu saṃbandhamātrahetavaḥ | saṃbandha&lt;ed_274&gt;ścāśrayāśrayibhāvādiranekavidhaḥ | pārārthyaṃ tu vidheḥ | kathaṃ tarhi śrutyādayo viniyojakāḥ ? vidhinā pratipādyamānapārārthyo yasya śrutyādibhiḥ saṃbandhitayā'vagamyate tadartha iti pratyayāt | na cobhayalakṣaṇamapi śeṣalakṣaṇamuktam | vidhestadviṣayatvāt | yā ca svarūpaparatā sā bhedalakṣaṇe cintitā | tadāyattatvādbhedasya | svarūpaparo hi vidhirbhinatti karmma |</p>

<p>&lt;ed_275&gt;</p>

<h3 id='275,i'>275,i <small>(<a href='docExplore?doc_id=VidhV_275,i'>VidhV_275,i</a>)</small></h3>

<p>tatparatā caikaśabdopādāne'pi bhāvanātmani prakṛtipratyayayoḥ paurvāparyyaniyamātprakṛtyarthāpekṣeṇa pratyayenā'rthasyā'bhidhāyāḥ kṛtā'nubandhe pratīyamāne śabdāntaratvācchuddhe'labhyamāne dhātvarthaviniyogaparatvānupapatterekasyāṃ bhāvanāyāṃ &lt;ed_276&gt; nānādhātvarthaviniyogaparatvānupapattau naikasyāṃ bhāvanāyāṃ nānādhātvarthaviniyojakā'bhāvātkṛtsno veda ekaṃ vākyamekaṃ cā'pūrvamiti | samidādiṣu tvananyaparatvāt |</p>

<h3 id='276,i'>276,i <small>(<a href='docExplore?doc_id=VidhV_276,i_280,i'>VidhV_276,i_280,i</a>)</small></h3>

<p>tisraṃ āhutīriti tu svarūpaparatve'pi saṃkhyāto bhedaḥ | akāraṇaṃ &lt;ed_277&gt; tarhi tat | na | tasminnasati saṃkhyāyāmabhyāsenāpi saṃpatteḥ |</p>

<p>&lt;ed_278&gt;</p>

<h3 id='278,i'>278,i <small></small></h3>

<p>guṇo'pi pūrvasaṃyogāt viniyogamātraparatāṃ nivārayaṃstatparatāmevā''vahati |</p>

<p>&lt;ed_279&gt;</p>

<h3 id='279,i'>279,i <small></small></h3>

<p>saṃjñā'pi pūrvabuddhivicchedena sahasradakṣiṇatvādiguṇaviniyogamātravirodhena apūrvabuddhiprasūtā ca tadevānayati |</p>

<p>&lt;ed_280&gt;</p>

<h3 id='280,i'>280,i <small></small></h3>

<p>prakaraṇāntaramapi anyabuddhivicchedāttātparyyāyaiva vyāpriyate |</p>

<p>&lt;ed_281&gt;</p>

<h3 id='281,i'>281,i <small>(<a href='docExplore?doc_id=VidhV_281,i'>VidhV_281,i</a>)</small></h3>

<p>sannidhī tu tadavicchedānna tātparyyamityavicchedaḥ | evaṃ ca karmmaṇo &lt;ed_282&gt; vidheyatvaṃ tadbhedopoddhātaḥ | viniyogaparatā tu tṛtīye vakṣyate | na hi śrutyādi mātrāttādarthyamityuktam | na cā'nāśritā'nuṣṭhānaṃ tat | anuṣṭhānaṃ ca vidheḥ | tadapi tarhi vivakṣitam | satyam | prayogavidhestatsiddherviniyogamātraparametat | &lt;ed_283&gt; yathoktam evaṃ satyaṅgavidhiranuvādaḥ, na cā'vihitamaṅgaṃ bhavatītyaṅgatvāya vidhātavyamiti |</p>

<p>&lt;ed_284&gt;</p>

<h3 id='284,i'>284,i <small>(<a href='docExplore?doc_id=VidhV_284,i_285,i'>VidhV_284,i_285,i</a>)</small></h3>

<p>tatra śrutyādinibandhanatvādviniyogasya pravarttanamātratvādvidherdravyādiṣveva śeṣatvamiti vidhiraviniyojaka iti pūrvapakṣayitvā pravarttanārūpamapyaviniyojakatve durllabhamiti | asādhakaṃ tu tādarthyāditi vakṣyamāṇarītyā viniyogaśaktiruktā |</p>

<p>&lt;ed_285&gt;</p>

<h3 id='285,i'>285,i <small></small></h3>

<p>vidhiścedviniyojako'kāraṇaṃ śrutyādīnītyāśaṅkyottaratra śrutyādisāpekṣatvamabhihitam |</p>

<h3 id='285,ii'>285,ii <small>(<a href='docExplore?doc_id=VidhV_285,ii_285,iii'>VidhV_285,ii_285,iii</a>)</small></h3>

<p>caturthe tvanuṣṭhānāṅgatā'ṅgaparimāṇacintā |</p>

<h3 id='285,iii'>285,iii <small></small></h3>

<p>katham ? kratuvidhyanuṣṭhānā'dhīnaḥ kratvarthaḥ, puruṣecchānibandhanapravṛttiḥ &lt;ed_286&gt; puruṣārthaḥ | tatra kasya kratuvidhito'nuṣṭhānam, kiyatyanuṣṭhāpanavyāpāraḥ kratuvidheḥ, kasya vā'napekṣitatadvidhinimittāntarataḥ puruṣasyeti prayojakā'prayojakacintā'pi kratvanuṣṭhānavidhivyāpāraparimāṇamavadhāryyate |</p>

<h3 id='286,i'>286,i <small>(<a href='docExplore?doc_id=VidhV_286,i_287,i'>VidhV_286,i_287,i</a>)</small></h3>

<p>tathāhi | āmikṣārthatvena cāturmmāsyaprayogavidhirddadhyānayanamanuṣṭhā&lt;ed_287&gt;payati na vājinārthatayā, tadarthā'nuniṣpannasyaiva tadanupraveśitvāt |</p>

<h3 id='287,i'>287,i <small></small></h3>

<p>evaṃ krayārthānayananāntarīyakasya saptamasya padasya | tathā puroḍāśa&lt;ed_288&gt;śeṣasyaiva kapālasya tuṣopavāpamukhena tatsaṃsparśāt uttarārddhasya caikadeśatvādupāttaukadeśyupādeyasyaiva tatsambandhānna pṛthaganuṣṭhānamiti |</p>

<p>&lt;ed_289&gt;</p>

<h3 id='289,i'>289,i <small>(<a href='docExplore?doc_id=VidhV_289,i'>VidhV_289,i</a>)</small></h3>

<p>arthabādatve hi juhvādyaṅgakratuprayogavidhinibandhanānuṣṭhānatvaṃ parṇamayītvādīnāṃ phalavidhau tadabhāvaḥ | ato'rthabādaḥ kratvarthaḥ phalavidhiḥ puruṣārthaḥ | satyapi ca vidhyadhīnā'nuṣṭhānatve parṇamayītvasya kratuprayāgavidhyaviṣaya&lt;ed_290&gt;tvātpuruṣārthatvam | tadvyāpāraparimāṇaṃ caivameva cintitam | pradhāne tu yadyapi vidhitaḥ pravṛttirviśeṣarūpā sāmānyarūpā tu puruṣe setyetāvatā puruṣārthaḥ | aṅgāpekṣā tu karaṇajñānātparācīnā tajjñānaṃ tadvidhiriti sāmānyatopi pravṛttestadāyattatvādaṅgaṃ kratvarthaḥ | idaṃ tarhi katham prayojakaḥ kaścitpuruṣārtho &lt;ed_291&gt; 'prayojakaḥ kratvartha iti ? kimatra katham ? prayojyau hyatra kratvarthapuruṣārthāvuktau | tatraivaṃ vaktavyam, prayojyaḥ kaścitpuruṣārthaḥ kaścit kratvartha iti | naiṣa doṣaḥ | puruṣārthaḥ kratvartha iti samānādhikaraṇasamāsaḥ | puruṣārtha iti vigrahāt |</p>

<h3 id='291,i'>291,i <small>(<a href='docExplore?doc_id=VidhV_291,i'>VidhV_291,i</a>)</small></h3>

<p>etaduktaṃ bhavati | kasyacitkaścitpuruṣaḥ kiṃcitprayojyamityarthaḥ | kratuvidherapi kiṃcitprayojyaṃ kiṃ cidaprayojyam, yathā''mikṣāvājinadvāreṇa &lt;ed_292&gt; dadhyānayanam | tatra yasminprītiriti phalāṃśe'nuṣṭhānaṃ na vidhita iti darśitam | prayojanaśyenādiphalasyā''narthatvam | punaḥ kratvaṅgatvena tadaṅga&lt;ed_293&gt;tvena ca kratuprayogavidhiviṣayatvā'viṣayatve śeṣalakṣaṇena | kratvarthapuruṣārthau vigaktau kratuśeṣatvā'śeṣatvavicāreṇa | parastu siddha ekaśeṣatve kratuvidhiprayogavidhivyāpāraparimāṇamātravicārāt | ata evoktamatikrāntastṛtīyaviṣaya iti |</p>

<h3 id='293,i'>293,i <small>(<a href='docExplore?doc_id=VidhV_293,i'>VidhV_293,i</a>)</small></h3>

<p>pañcame tu kiṃ cintyate ? nanu kramaḥ kena pramāṇena ? śrutyādibhiḥ | &lt;ed_294&gt; naitatsāram | codanālakṣaṇo'rtho dharmmaḥ, sa ca caturavastha evetyuktam | kramaśca tadatiriktaḥ, na hyeṣa prayogavidherviṣayo'nanuṣṭheyatvāt | aśabdārtha&lt;ed_295&gt;tvāt kramavadvyatirekeṇedantayā'nirūpaṇāt | padārthā hi krameṇā'nuṣṭhīyante na tu kramaḥ | nāpi viniyogavidherutpattividhervā | ata eva nādhikāravidheḥ | &lt;ed_296&gt; aniyojyatvāt | syācca tāvacchautre kramaniyame tatparo vidhirarthādiṣu tatparavidhyasaṃbhavaḥ | ucyate | prayogo vidhyartha ityuktam | kramabhedaśca prayogaviśeṣaḥ | tathā hi | krameṇa padārthā anuṣṭhīyante ityucyate |</p>

<p>&lt;ed_297&gt;</p>
<p>&lt;ed_298&gt;</p>
<p>&lt;ed_299&gt;</p>

<h3 id='299,i'>299,i <small>(<a href='docExplore?doc_id=VidhV_299,i^1'>VidhV_299,i^1</a>)  (<a href='docExplore?doc_id=VidhV_299,i^2'>VidhV_299,i^2</a>)</small></h3>

<p>tathā ca prayogavidhiviṣayatvānna codanālakṣaṇatvamativartate kramaḥ | tatra prathamaṃ kramavadvyatirekeṇedantayā'nirūpitatvāt aprayojyatāmaviniyojyatāmanutpādyatāṃ ca matvā vidhiviṣayatvamāśaṅkya prayogavidhiviṣayatā darśitā | uttaravarṇakena tūdāharaṇaśuddhiḥ kṛtā | dīkṣāpadārthasya prāpteḥ | &lt;ed_300&gt; anabhidheyasyāpi kathaṃcitpratī pramānasya viśiṣṭakramānuṣṭhānatva vidhyarthatvāt kartṛ viśeṣavidhādhvaryusambandhasyānarthapayāt | anekārthavidhito vākyabhedāt | dīkṣāpadārthasya tu pratipradhātāvṛtteḥ anuṣṭhānaviśeṣavidhirekārthatvāt | tadvidhau &lt;ed_301&gt; na pūtaḥ pāvayatīti pratiṣedhāt, itaramanyaḥ, teṣāṃ yato viśeṣaḥ syāditi | &lt;ed_302&gt; abrāhmaṇasyā''rtvijyā'bhāvāduttarāśramiṇośca | brahmacāriṇaścā''cāryyaparatantratvāt | arthādiṣu tu yadyapi padārthaparovidhistathāpi tadrūpaprayojanāpekṣī &lt;ed_303&gt; svādhyāyavidhipratyāyitapāṭhakramaniyamaprayojanāpekṣaśca nirjñātaṃ ca kramamanu&lt;ed_304&gt;rudhyamānaḥ svāvagataṃ ca sahabhāvagatyantamavādhamāno'nuṣṭhānaviśeṣaṃ pratipādaya&lt;ed_305&gt;&lt;ed_306&gt;tīti prayogāṅgameva | cintito'sau purastāt | satyam | prayojyeyattā | aprayojyastukramaḥ prayogaviśeṣa eva | ataḥ pūrveṇā'siddheranuṣṭhānaviśeṣacinteyamiti bhidyate lakṣaṇārthaḥ |</p>

<p>&lt;ed_307&gt;</p>

<h3 id='307,i'>307,i <small>(<a href='docExplore?doc_id=VidhV_307,i^1'>VidhV_307,i^1</a>)  (<a href='docExplore?doc_id=VidhV_307,i^2'>VidhV_307,i^2</a>)</small></h3>

<p>ṣaṣṭhe tvadhikārāṃśo nirūpyate | sarvāṅgopasaṃhārasamarthasyetarasyāpīti śakteḥ śāstrīyatvācchāstrīyā'śāstrīyatvābhyām | tatra yathaivā'pekṣitasādhanatvaṃ pravṛttiheturnetarat, tathā śakyatvamapi | śakyatā'pi pravartanātmavidhirūpamanupraviśantīṣṭasādhanatāvacchāstragamyā | tathā cā'rthimātrasyeṣṭasādhanam | śakyaṃ ca śāstrāt pratītaṃ karmma pramāṇāntaravirodhena yathāsambhavaṃ vyavatiṣṭhata iti sarvādhikāra uktaḥ | pramāṇāntaraviṣayatvāt śavateraprāpteḥ śāstrasyā'rthavattvāt vidhirūpā'nugagatāyā api na śāstrārthatā | vidhistu &lt;ed_308&gt; mānāntaragamyaśaktyapekṣaḥ śabdena pratīyate | na caivaṃ sāpekṣatvadoṣaḥ, yathā mānāntaragocarapadārtharūpā'pekṣitve | anyathā sarvaḥ sarvāṅgopasaṃhārasamarthaḥ syāt | kuto yathāsambhavaṃ vyavasthā ? pramāṇāntaraviro dhatvāditi cet, hanta, tarhi śabdasyāprāmāṇyam | lakṣaṇapramāṇāntarasiddho yaḥ padārthasvarūpaviśeṣopāyapratipattirananyagocaraḥ śāstraviṣayo'bhyupagamanīyaḥ | tathā ca nāśaktasya pravṛttiheturakartṛkatvāditi | nā'samathastatra pravartyo gamyata iti samarthā'dhikāraḥ sati cā'dhikāre sa kasyeti sa eva purastāt pratipāditaḥ | kathaṃ punastasyā'bhāvaḥ śaṅkitaḥ ? iha kecit |</p>
<p class='l'>	sādhyatvātkarturākhyātairvyāpārāḥ siddhasādhanāḥ /</p>
<p class='l'>	prādhānyenābhidhīyante phalenāpi pravarttitāḥ //</p>

<p>&lt;ed_309&gt;</p>

<h3 id='309,i'>309,i <small>(<a href='docExplore?doc_id=VidhV_309,i^1'>VidhV_309,i^1</a>)  (<a href='docExplore?doc_id=VidhV_309,i^2'>VidhV_309,i^2</a>)</small></h3>

<p>kriyāpradhānamekārthaṃ vākyamiti | kriyaiva hi bhāvyate svabhāvasiddhaṃ dravyaṃ guṇamiti vadantaḥ phalasyā'samanvayaṃ vākye manyante | tathā ca phalā'bhāvādadhikārā'bhāvaḥ | na hyaphaleṣu karmmasu kaścinniyojyaḥ svāmī vā | kathaṃ punarasamanvayaḥ phalasya ? karmmaṇaḥ sādhyatvapratīterdvayoḥ sādhyayorasamavāyāt | tathā hi | yadi yāgādaya eva kriyāsta eva pūrvā'parībhūtāḥ pradhānātmanā gamyante | athāpi tadatirekiṇī kriyā sā ca sakarmmikā bhāvyapradhānā | tathāpi ta eva | kutaḥ ? paurvāparyyaniyamāt | pratyayasya prakṛtyarthā'bhisambandhisvārthābhidhāyitvātsādhyatvena pratīteḥ | anyathā dravya&lt;ed_310&gt;guṇaśabdā'viśeṣāt pranabhyupagamācca yeṣāmutpattāviti | sākṣātkaraṇābhisambandhācca kāṣṭhaiḥ pacatīti | nanu karmmāntarā'bhisambandhānnaivaṃ syāt ? na | karmmaṇyapi kārakasmṛteḥ kārakatvenaiva kriyā'nvayāt | śabdena bhūtatayopādānāt | īpsitatamatvaṃ tu pramāṇāntaraviṣayaḥ | tathā dṛṣṭaphaleṣvastu phalavattā, yāgādiṣu tu na phalaṃ svargādistathā'samanvayānmānāntarasya cā'bhāvāt | evaṃ ca tāni dvaidhamityuktam | anyathaikadhyameva syāt |</p>

<h3 id='310,i'>310,i <small>(<a href='docExplore?doc_id=VidhV_310,i'>VidhV_310,i</a>)</small></h3>

<p>evaṃ tāvad dravyāṇāṃ karmmasambandhe guṇatvenā'bhisambandho na phalatvena &lt;ed_311&gt; iti yuktam | vastutaśca na sambandhaḥ phalatvena, puruṣaprayatnasya yāgādiviṣayatvātsvargādyasambandhādyāgādeśca vyāpārāntarā'darśanātkaraṇatvā'nupapatteḥ | bhūteravyāpāratvāt | śakye ca puruṣaniyogātsvarga kuryādityanupapatteḥ | avaśyakarttavyatāprasaṅgācca | phalasya cā'vidheyatvopagamāt | yāgādeśca vidheyatvāśrayaṇāt | pravṛttiviṣaye hi vidhirna sākṣādyāge phale vā | pravṛttiśca bhāvanā | yadviṣayāyāśca pravṛtterhetuḥ śabdaḥ sa vidhirityucyate | tatrākhyātopādānā bhāvanā nāstyeva, yā vidhīyeta | satyāmapi bhinnabhāvanāyāṃ &lt;ed_312&gt; na bhāvanākarmaṇoryāgaphalayorasamavāyaḥ, na vidhisāmarthyāt anyadapi phalam, tasyāpyevama samavāyāt | vairūpyātsādhanabhāvasya duravabodhatvāt |</p>

<h3 id='312,i'>312,i <small>(<a href='docExplore?doc_id=VidhV_312,i'>VidhV_312,i</a>)</small></h3>

<p>nā'rthāpattitaḥ | cīdanālakṣaṇatvahāneḥ | tasyāḥ sādhyatvaparyavasānāt | aphalasya karmmaṇo loke sādhyatvā'dṛṣṭeḥ | sādhanatvasya ca sādhyatvapuraḥsaratvādarthāttadākṣepāyogāt | sādhyatvasya purobhāvinaḥ sādhanatvā''kṣepā'sāmarthyāt | ākṣepe'pi siddhyarthaṃ kartṛrūpasya kāṇatvā'bhāvāt | kathaṃ &lt;ed_313&gt; tarhīṃdānīṃ vidhiḥ ? kimatra katham ? pravarttanāmātraṃ vidhirnna puruṣārthānarthau spṛśati | kutaḥ ? pratīteravyabhicārācca | tathā ca liṅādibhyaḥ preraṇā'vagamaḥ | yadyapi ceṣṭasādhanatā pravṛttihetuḥ, śabdastvanāmṛṣṭatadrūpaḥ pravṛttihetumātramabhiniviśate | tadākārā'vabodhātpraiṣādiṣu ca tadabhāvāt | pravarttanāmātrasya cā'vyabhicārāt | anekārthatvadoṣāt | na ca tadrūpabodhādeva tadbodhaḥ | mohāderapi sambhavāt |</p>

<h3 id='313,i'>313,i <small>(<a href='docExplore?doc_id=VidhV_313,i^1'>VidhV_313,i^1</a>)  (<a href='docExplore?doc_id=VidhV_313,i^2'>VidhV_313,i^2</a>)</small></h3>

<p>nanvevamapi pravarttanāyāḥ pravarttyaviśeṣaviṣayatvāttasyaiva pūrvamapekṣaṇāt &lt;ed_314&gt; svargakāmādipadānāṃ ca tatsamarpaṇasāmarthyāt sa eva taiḥ samarthyate na sādhanaviśeṣaḥ | kimataḥ ? kāmino'dhikāraḥ pratipanno bhavatīti | evaṃ nāma, na tu pravṛttisiddhirasati phale | pravṛttyarthaścā'dhikāraḥ | nanvānarthakyamupadeśasyaivaṃ syāt | satyarthe nā''narthakyamasati tu kimanyat ? ātmavijñānādhikārasiddhiprayojanatvādvā nā''rthakyam | eṣa khalu puruṣaḥ svabhāvato rāgādyāviṣṭo dṛṣṭaphalairupāyaiviṣayopārjanaṃ pravarttamānastadāptimanāstatpakṣapātī na vigalitaviṣayaprapañcamātmatattvamupadiṣṭaṃ pratyetuṃ paribhāvayituṃ vā alam | karmmopadeśaistvanuśiṣṭaḥ kṛtakāmanibarhaṇaḥ svābhāvikyāḥ pravṛtternivṛttaḥ śāstrīyāyāṃ karmapravṛttau vyavasthito dāntaḥ kāmairabādhitamanāḥ &lt;ed_315&gt; śaknoti tādṛśamapyātmatattvamupadiṣṭaṃ pratyetuṃ paribhāvayituṃ ca | dṛṣṭenaiva karmmavidhaya ātmajñānādhikāraprayojanāḥ | evaṃ ca śāstratvaṃ niyojyā'nuśāsanāddhitopadeśādvā | kāme tu sādhye rāgādyabhivyāptāyāṃ svābhāvikyāṃ pravṛttāvupāyadarśanena svahastadānācchabdaḥ śāstratāmativarttate | na hi tadā puruṣo'nuśiṣṭaḥ syāt | svacchandaceṣṭāyāṃ tvanujñāyeta | athāpi hitamupadiśat śāstraṃ tathāpi prakṛtyā duḥkhā'nuṣakteṣu kāmyeṣūpāyadarśanena pravartayanna hitopadetī śabdaḥ syāt |</p>

<h3 id='315,i'>315,i <small>(<a href='docExplore?doc_id=VidhV_315,i_316,ii'>VidhV_315,i_316,ii</a>)</small></h3>

<p>nanvevaṃ jñānavidhirapyanuśāsanamātrameva syāt | na | jñānasya dṛṣṭārthatvāt svabhāvataśca guṇabhūtatvātsaṃmārgādivat | imameva cārthamamipretya karttavyaśca &lt;ed_316&gt; sukhavānakarttavyo duḥkhavānityādyuktam | eṣo 'rthaḥ | svagāṃdeḥ kṣaṇikatvādiduḥkhānuṣaṅgāttadupāyo yāgo duḥkhatayā na karttavya eva syāt | pralīnā'śeṣaduḥkhaprapañcā'vabhāsaprayojanastu sukhaphalaḥ karttavyaḥ |</p>

<h3 id='316,i'>316,i <small></small></h3>

<p>nanvevaṃ varṇayatā 'tisṛṣṭa evādhikāro bhavati | satyam | nānyastu nirūpyate, nā'bhyupagamaḥ | na ca yāgaṃ kuryyādityarthe yathā 'dhikārastathopariṣṭādvakṣyate |</p>

<h3 id='316,ii'>316,ii <small></small></h3>

<p>atrocyate —</p>
<p class='l'>	viśeṣā eva śabdārthā dṛṣṭarūpānvaye'pi hi /</p>
<p class='l'>	na ca pravarttanābodha iṣṭaśaktervinā'rthavān //</p>

<p>&lt;ed_317&gt;</p>

<h3 id='317,i'>317,i <small>(<a href='docExplore?doc_id=VidhV_317,i'>VidhV_317,i</a>)</small></h3>

<p>na tāvatsāmānyaṃ liṅādyarthaḥ | preṣaṇādhyeṣaṇā'bhyanujñopadeśānāṃ tu viśeṣāṇāmeva loke pratīteḥ | mohādibhedāntarā'vagateśca | na hi pravṛttihetumātrā'vabodhaḥ kvacidasti | sāmānyaśabdādviśeṣapramāṇā'bhāve tanmātrā'vagatiḥ | ato na tāvanmātraṃ śabdārthaḥ | viśeṣā'nuṣaktameva tu tṛnnādīnāmiva kartṛtvaṃ tāccholyā'nuṣaktama | anyathā kartṛprayogapratītiprasaṅgāt | nāpyupādhayo na śabdārthāḥ | apratītānāmabhedakatvāt | anyasya &lt;ed_318&gt; pratyayahetorabhāvāt | tadantatvāttadvācyaḥ samānaśabdo'yam iti ca smaraṇāt | gotvādīnāmapyupādhitvāt | sadityeva śabdārthatvaprasaṅgāt |</p>

<h3 id='318,i'>318,i <small>(<a href='docExplore?doc_id=VidhV_318,i^1'>VidhV_318,i^1</a>)  (<a href='docExplore?doc_id=VidhV_318,i^2'>VidhV_318,i^2</a>)</small></h3>

<p>upetyāpi tūcyate | sāmānyacodanāyā viśeṣaparatvādviśeṣa eva prati&lt;ed_319&gt;pādyaḥ | sa ca yaḥ kaścitsarvo vā kaścideva vā | sarvathā tu viśeṣapratyastamayena sāmānyabodho 'rthavān | tatreṣṭatacchaktyanapekṣāṇāmabhiprāyamātrā'nuvidhāyināṃ tadapekṣāṇāṃ ca tadānukūlyamapekṣamāṇānāṃ pravṛttihetuvaḥ preṣaṇā'dhyeṣaṇā'bhyanujñā apuruṣabuddhiprabhavāyā na pratipādyāḥ | na mohādayo bodhavirodhāt | te hi pratipādyamānā apravṛttihetava iti pravarttanā'vabodho mohapratipādanāt vihanyeta | viparyyaya eva syāt | neṣṭatā karmmaṇi, pratyakṣavirodhāt | iṣṭasādhanatāmapi cenna gamayedapratipādakataiva syāt | sāmānyabodhasya viśeṣapratyastamaye'narthakatvānmithyātvāpātāt | tasya ca hetudvayābhāve 'yuktatvāt | &lt;ed_320&gt; taduktam | "asādhakaṃ tu tādarthyā"diti | bhavedasādhakaṃ karmma sādhayitāraṃ nā'dhigacchedanadhikārī syādityarthaḥ | tādārthyātpravarttanāmātrārthatvāt | śabdasya prītisādhanatvā'navagamāt | prītyarthatvācca puruṣaprayatnānām | aviśeṣe tu prītisādhanatve siddho'dhikāraḥ | sarvaviśeṣapratyastasamaye cā'sādhakaṃ vākyaṃ syāt abodhakam | aviśeṣārdhatvātsāmānyacodanāyāḥ |</p>

<h3 id='320,i'>320,i <small>(<a href='docExplore?doc_id=VidhV_320,i_320,ii'>VidhV_320,i_320,ii</a>)</small></h3>

<p>nanūktaṃ "prajñāyate liṅādīnāṃ vyañjanīyā pravarttanā prayoktṛdharma" iti | satyam | ājñādiko nopadeśaḥ | nanūpadeśo'pyanugrahā'bhiprāyātmaka iti na prayoktṛdharmmatāmativarttate |</p>

<h3 id='320,ii'>320,ii <small></small></h3>

<p>naitatsāram | upadeśe praiṣādiṣviva pravṛttihetutvābhāvādabhiprāyasya | tathā hi —</p>
<p class='l'>	ājñādau karmmaśakterhi na 'bhiprāyānurodhitā /</p>
<p class='l'>	upadeśe karmmaśaktimavabudhya pravarttate //</p>

<h3 id='320,iii'>320,iii <small>(<a href='docExplore?doc_id=VidhV_320,iii_321,i'>VidhV_320,iii_321,i</a>)</small></h3>

<p>ājñā'bhyarthanayorhi karmmaṇaḥ sāmarthyamanapekṣamāṇastadvi&lt;ed_321&gt;śeṣamanādriyatvam | sarvaśabdānāṃ jñātārthatvaprasaṅgāt |</p>

<h3 id='321,i'>321,i <small></small></h3>

<p>nanvevaṃ prameyaiva syāccodanā, pramāṇaṃ ceṣyate, codanālakṣaṇo'rtho dharma ityabhidhānāt | tasmācchabdena pramāṇātmanā'bhidheyaḥ pravṛttipratipattikāryonneyaḥ kriyāviṣayaḥ pratipattṛsthaḥ svayaṃsaṃvedyaḥ pravuttiheturathaṃścodanā |</p>

<p>&lt;ed_322&gt;</p>

<h3 id='322,i'>322,i <small>(<a href='docExplore?doc_id=VidhV_322,i^1'>VidhV_322,i^1</a>)  (<a href='docExplore?doc_id=VidhV_322,i^2'>VidhV_322,i^2</a>)</small></h3>

<p>vārttametat | pravṛttihetorvākyasya codanātvābhidhānāccodaneti kriyāyāḥ pravarttakaṃ vacanamiti | yatra cā'sya prāmāṇyaṃ śabdasyaiva tatrāstu kimanenāntargaḍunā ? na hi tatra śabdasya kaścidvirodhaḥ | padārthāntaravat prāmāṇyamastu, vyartha viśeṣaṇā'bhidhānam | kva cā'sya prāmāṇyam ? viṣaye cet | na, pramāṇāntarasiddheḥ | apūrdasyārpi ca saṃsargasya lokavattadabhāve'pi pratipatteḥ | adṛṣṭasādhanatve cet | śabdasyaivāstu | śabdakāryyatve cā'vyutpannaśabdapravṛttiḥ | śabdajñāpyatvamanyahetukasyā'yuktamityuktam | anumānaṃ ca na svārthapratipattyā | tasyā &lt;ed_323&gt; aliṅgatvāt | liṅgaphalatvāt | anavasthānāt | na ca viṣayapratipattyā, viṣayaśabdebhyastatsiddheḥ | pravṛttyā'pi nātmīyayā | tadabhāvāditaretarāśrayāt | pravṛttimeye śabdavaiyarthyam | śabdameye vṛthā 'numānam | parapravṛttyā 'nubhitādviditaśabdasaṅgateḥ svayaṃśabdādavabudhya pravarttata iti nobhayavaiyarthyamiti cet | na | parapravṛttyā pravṛttihetumātrā'vagamādviśeṣā'nirdhāraṇāttada&lt;ed_324&gt;bhidhānapratīteḥ | tanmātrapratipattyā pravṛttyayogāt | na hi sarvaḥ sarvasya pravṛttihetuḥ | ananyahetukasvabhāvatvācca | śabdapūrvayaiva pravṛttyā'numānahetukamiti cet | anumānapūrvakameva śabdātpratīteḥ kiṃ nā'numānapramāṇaka eva ?</p>

<h3 id='324,i'>324,i <small>(<a href='docExplore?doc_id=VidhV_324,i'>VidhV_324,i</a>)</small></h3>

<p>api ca nā'dṛṣṭātiriktaḥ pravṛttiheturanumīyate | tasya pūrvasiddhyapekṣatvāt pravṛtteḥ dṛṣṭairapi hetubhimastadunapatteḥ | pratipatrāśritaiśca yaiḥ pratyayaviśeṣa āśritaḥ tairālambanaṃ vācyam | anyapramāṇakatvaṃ ca samartha&lt;ed_325&gt;nīyam | arthāntaropagame'pi nityatve sarvaḥ sarvadā sarvatrā'dhikṛtaḥ syāt apramāṇakaṃ ca tat, śabdātkasyacit kvacinniyogapratīteḥ | anityatve'pi na śabdaḥ kāryya uktadoṣatvāt | nimittātkāmādvotpattau kṛtaprayogasyāpi prasaṅgaḥ | yāvannimittamanuvṛttau kṛtaprayogasyāpi prāgupabhogāt pravṛttiḥ syāt | tasmātpūrva eva vidhiḥ | tatra </p>
<p class='l'>	yāgā'nurakto vyāpāro dṛṣṭaheturnna yujyate /</p>
<p class='l'>	tatparatvena śabdena yadā sa pratipāditaḥ //</p>

<p>&lt;ed_326&gt;</p>

<h3 id='326,i'>326,i <small>(<a href='docExplore?doc_id=VidhV_326,i'>VidhV_326,i</a>)</small></h3>

<p>yadi khalu yāgānurakte vyāpāre yāgaḥ sādhyātmanā bhāvā'nurañjakatvena gṛhyate tadā sannikṛṣṭastatparaḥ śabdenokta iti iṣṭahetutātmā na tatra vidhyarthaḥ samaveyāt | tasyā'niṣṭatvāt | tatrā'vivakṣite vidhau saphalasya niṣphalasya vā loke kathaṃcitpravṛttiḥ syāt | taduktam — "asādhakaṃ tu tādarthyād" iti | prītyarthatvātpuruṣaprayatnānām | prītihetutā tu vidhyarthā'samavāye sādhakaṃ nā'dhigacchediti | athaivaṃ vidhisāmarthyādiṣṭaniṣṭhastathā sati dhātvarthaḥ karaṇam, tannāntarīyakatāptitaḥ | yadi tu vidhyavivakṣāhetvabhāvānnārthavyāpāra&lt;ed_327&gt;stadā yāgasyāniṣṭatvāt tadanyapare pradhānātmano'navakāśo yāgaḥ | prakārāntareṇāpi sāvakāśatayā vidheścānavakāśatayā sāmarthyānnāntarīyakatayā pratipādyamāno viṣayatvaṃ karaṇātmanā 'nveti |</p>

<h3 id='327,i'>327,i <small>(<a href='docExplore?doc_id=VidhV_327,i_327,ii'>VidhV_327,i_327,ii</a>)</small></h3>

<p>na hīṣṭaparo vyāpārastatparo yāgaparo vā iṣṭaparaḥ | evaṃ tāvadyajeteti vidhivaśāt phalā'bhisaṃbandhaḥ | yataśca — </p>
<p class='l'>	bhāvanākarmatā pūrvamicchārūpā'vagamyate /</p>
<p class='l'>	svargaḥ siddho'pi tadyogādato'nveti phalātmanā //</p>

<h3 id='327,ii'>327,ii <small></small></h3>

<p>yo hi yadicchati sa tat karotīti bhāvanāyāḥ prārambha icchā | &lt;ed_328&gt; tathā ca tadbhāvanāsādhyamiti siddho'pi svargādistatkarmmatayā karmisambandhādivaudanādistatsādhyātmanaiva bhāvanāyāmanveti nānyathā | taduktam | pratyarthaṃ cābhisambandhāditi | arthyamānaṃ prati puruṣavyāpāra ābhimukhyena sambathyate | ato'rthanāyogātsvargādestakarmmatayā 'bhisambandhaḥ | anyathā'nanvayāt | ataḥ kevalaṃ yajeteti phalāpekṣatvātsvargāderanyathāsamavāyāt | tathā ca sambandhātkarma svargaṃ prati sādhanatvena gamyate | kathaṃ punaḥ svargasyānyaviśeṣaṇasya bhāvanā'bhisambandhaḥ, tatsambandhe vā 'nyaviśeṣaṇatvaṃ kathaṃ samāso vā ? na hi tadabhisambandharahitasyā'nyasambandhasavyapekṣasya vā bhāvanāsambandhaḥ | guṇabhūtasya na hi samāso yujyate |</p>

<h3 id='328,i'>328,i <small>(<a href='docExplore?doc_id=VidhV_328,i_329,i'>VidhV_328,i_329,i</a>)</small></h3>

<p>naiṣa doṣaḥ —</p>
<p class='l'>	arthādviśeṣaṇaparaṃ sambandhaṃ yāti daṇḍapat /</p>
<p class='l'>	tadyogāccā'nyasambandhe na samāsaḥ praduṣyati //</p>

<p>&lt;ed_329&gt;</p>

<h3 id='329,i'>329,i <small></small></h3>

<p>na khalu svargakāmā'nvayanirapekṣaḥ svargo bhāvanā'bhisambandhī, kintu sa eva viśeṣaṇapradhānaḥ sambandhamupāśnute | yathā daṇḍī praiṣānanvāheti daṇḍapradhāno daṇḍī | tadabhisambandhī tu tatparasvātmanā avivakṣita eva | evaṃ ca samāso'pyupannaḥ | svatantrasya hyanyasambandhe tadasaṃbhavāt sāpekṣatvāt samāso na syāt | tadabhisambandhena tu taddvārā anyasambandhe naikārthyabhāvo&lt;ed_330&gt;parodha iti yuktaḥ samāsaḥ | anyathā sarvameva viśeṣaṇasamāsaṃ syāt | tasya kāryamasaṃspṛśato vaiyarthyāt | saṃsparśe vā sā'pekṣatvātsamāso bhavet |</p>

<h3 id='330,i'>330,i <small>(<a href='docExplore?doc_id=VidhV_330,i^1'>VidhV_330,i^1</a>)  (<a href='docExplore?doc_id=VidhV_330,i^2'>VidhV_330,i^2</a>)  (<a href='docExplore?doc_id=VidhV_330,i^3'>VidhV_330,i^3</a>)  (<a href='docExplore?doc_id=VidhV_330,i^4'>VidhV_330,i^4</a>)</small></h3>

<p>yattvākhyātārthe sādhye sādhyāntarā'samavāya iti | bhāvanāyāṃ tāvadrūpādeva tatsamavāyaḥ | tasya bhāvyapradhānarūpatvāt | dhātvarthe'pi yadi tātparyyeṇa bhāvanāyāḥ sādhyatvaṃ tadvidhinā'pāstam | atha bhāvanāviṣayatvamātraṃ tatkāraṇāntareṣvapi samānam | uktaṃ hi "karaṇaṃ khalu sarvatra kartṛvyāpāragocarami"ti | dravyaguṇaśabdārthatvarūpato 'pi niṣpādyasya sādhanatvāt | siddhasyopādānā'bhāvāt | śrutyaiva bhāvanāmanurañjayato yāgādestadviśeṣa&lt;ed_331&gt;ṇasya pratīteḥ | dvividhatvaṃ tvapūrvabhāvā'bhāvakṛtam | puruṣaprayatnasya yāgāviṣayatvaṃ svarge'pi aviruddham, vṛkṣa iva cchedye paraśuviṣayatvam | na ca yāgāderavyāpāratvam | śabdādeva tatpratīte | jñānapradīpānāṃ cotpatterapi &lt;ed_332&gt; vyāpāratvā'bhyupagamāt | na ca svargī nityo'tyantamasattvāt yenā'śakyaḥ | upāyājñānāditi cet ? ata eva sa jñāpyate | na cāvaśyakarttavyatā&lt;ed_333&gt;prasaṅgaḥ | phalāṃśe'nuvādātkaraṇāṃśopasaṃhārācca vidheḥ | dadhnā juhotīti yathā | phalaviṣayāyā eva ca pravṛtteryyāgaviṣayatvena śabdo heturiti yāgo vidhīyate | na hyanyā puruṣasya karmmaṇi pravṛttiranyā karaṇe | karaṇa eva pravṛttaḥ phalapravṛtto bhavati | karmmaṇyeva pravarttamānaḥ karaṇe pravarttate | tadevamarthā'vagamānna vaiyarthyam | nāpyanyat prayojanam | svagekāmo yāgaṃ kuryāditi | yāganiṣṭhe śabde tatsamavāyādapramāṇatvācchrutahānādaśrutakalpanācca | na ca dṛṣṭameva prayojanamātmapratipattiḥ karmmabhiḥ kṛtakāma&lt;ed_334&gt;nibarhaṇena dāntena kāmairanāgarddhitamanasā''tmatattvasya supratyayatvāt | yadi khalu kāmanibarhaṇāni karmmāṇi taiśca kṛtī na prayojanāntaramapekṣate kāmī | tathā ca tatpara eva karmmavidhiriti nānyaparatve pramāṇam | na cā'śāstratvam | śreyo'bhidhāyakatvāt | śreyasaḥ prītirūpatvāt, prīteśca kāmeṣu pratyātmasaṃvedyatvāt | na ca bhogo nibarhaṇam | na hi kāmānāṃ tṛptirasti | atha pravṛttyantaranivṛttyā, tatrāpi yadi kāmī yāgena kuryyānnā'nyenopāyena kāmaṃ ko viśeṣaḥ kāmapakṣe cetasaḥ kāmanivṛttāyā pravṛttau kathaṃ ca pakṣe'pyaprāptavidhāvanyanivṛttiḥ ? | atha kāmī yāgaṃ kuryyānna kāmam ? durllabhamarthadvayama&lt;ed_335&gt;viśeṣataḥ śrautalākṣaṇikādikam | yāgāvidhiparatve na kāmaniṣedhaḥ | kāmaniṣedhaparatve na yāgavidhiḥ | arthātkāmanivṛttirubhayasyāpi asamavāyāt | sarvadṛṣṭārthapravṛttivirodhe ca karmmavidhikṛte 'pyapārthakāḥ syuḥ | dṛṣṭopāyasādhyatvāttadarthasya | svābhāvikatvācca phalopabhogasya svabhāvavāda evā''mnāyārthaśchadmanā ''śritaḥ syāt | tasmānmahaddaṇḍapadamidaṃ dṛṣṭenaiva karmmavidhaya ātmajñānādhikāramārohantīti | niyojyā'nuśāsanaṃ śāstrasyeti jñānaniyogo'pi niyojyā'nuśāsanamātramiti na tata ātmapratipattiḥ | &lt;ed_336&gt; jñānasvabhāvāditi cet ? | vidhivaiyarthyāt | avahantyādivaditi cet ? na niyamārthatvāt | na jñānaviśeṣaniyamaḥ | pakṣe'pyaprāpteḥ | samāropeṇa ca sambhavāt na tattvaparicchedaḥ | tasmānnā'sādhane dhātvarthe 'vikārasiddhiḥ | sādhanatvaṃ cāsya vidhirityaktam ||</p>

&lt;iti śrīmahāmahopādhyāyamaṇḍanamiśraviracito vidhivivekaḥ samāptaḥ&gt;</div>