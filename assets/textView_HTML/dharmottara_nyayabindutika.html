<div class='content'>&lt;1&gt;

<p>&lt;ācāryadharmakīrttipraṇīto nyāyabinduḥprathamaḥ pratyakṣaparicchedaḥ ।&gt;</p>

<h2 id='1'>1</h2>

<p>&lt;prathamaḥ pratyakṣaparicchedaḥ&gt;</p>

<h3 id='1,i'>1,i <small>(<a href='docExplore?doc_id=NBṬ_1,i'>NBṬ_1,i</a>)</small></h3>

<p>oṃ namo vīttarāgāya ।</p>

<h2 id='1.1'>1.1</h2>

<h3 id='1,ii'>1,ii <small>(<a href='docExplore?doc_id=NBṬ_1,ii_7,ii'>NBṬ_1,ii_7,ii</a>)</small></h3>

<p>("samyagjñānapūrvikā sarvapuruṣārthasiddhiriti tad vyutpādyate ॥ 1 ॥")(NB 1.1)</p>

<p>&lt;ācāryadharmottaraviracitā nyāyabinduṭīkā&gt;</p>

<h3 id='1,iii'>1,iii <small></small></h3>

<p class='l'>	jayanti jātivyasanaprabandhaprasūtihetorjagato vijetuḥ /</p>
<p class='l'>	rāgādyarāteḥ sugatasya vāco manastamatānavamādadhānāḥ //</p>

<p>&lt;5&gt;</p>

<h3 id='5,i'>5,i <small></small></h3>

<p>samyagjñānapūrviketyādinā'sya prakaraṇasyābhidheyaprayojanamucyate ।</p>

<p>&lt;7&gt;</p>

<h3 id='7,i'>7,i <small></small></h3>

<p>dvividhaṃ hi prakaraṇaśarīram — śabdaḥ, arthaśca ।</p>

<h3 id='7,ii'>7,ii <small></small></h3>

<p>tatra śabdasya svābhidheyapratipādanameva prayojanam । nānyat । atastanna nirūpyate ।</p>

<h3 id='7,iii'>7,iii <small>(<a href='docExplore?doc_id=NBṬ_7,iii_8,ii'>NBṬ_7,iii_8,ii</a>)</small></h3>

<p>abhidheyaṃ tu yadi niṣprayojanaṃ syāt tadā tatpratipattaye śabdasandarbho'pi nārambhaṇīyaḥ syāt ।</p>

<p>&lt;8&gt;</p>

<h3 id='8,i'>8,i <small></small></h3>

<p>yathā kākadantaprayojanābhāvāt na tatparīkṣā ārambhaṇīyā prekṣāvatā ।</p>

<h3 id='8,ii'>8,ii <small></small></h3>

<p>tasmādasya prakaraṇasyārambhaṇīyatvaṃ darśayatā adhiyaprayojanamanenocyate । yasmāt samyagjñānapūrvikā sarvapuruṣārthasiddhiḥ, tasmāt tatpratipattaye idamārabhyata ityayamatra vākyārthaḥ ।</p>

<h3 id='8,iii'>8,iii <small>(<a href='docExplore?doc_id=NBṬ_8,iii_10,i'>NBṬ_8,iii_10,i</a>)</small></h3>

<p>atra ca prakaraṇābhidheyasya samyagjñānasya sarvapuruṣārthasiddhihetutvaṃ prayojanamuktam ।</p>

<p>&lt;9&gt;</p>

<h3 id='9,i'>9,i <small></small></h3>

<p>masmiṃścārtha ucyamāne sambandhaprayojanābhidheyāni uktāni bhavanti ।</p>

<p>&lt;10&gt;</p>

<h3 id='10,i'>10,i <small></small></h3>

<p>tathāhi — puruṣārthopayogi samyagjñānaṃ vyutpādayitavyamanena prakaraṇeneti bruvatā samyagjñānamasya śabdasandarbhasyābhidheyam, tadvyutpādanaṃ prayojanam, prakaraṇaṃ cedamapāyo vyutpādanasyetyuktaṃ bhavati ।</p>

<h3 id='10,ii'>10,ii <small>(<a href='docExplore?doc_id=NBṬ_10,ii'>NBṬ_10,ii</a>)</small></h3>

<p>tasmādabhidheyabhāgapra yojanābhidhānasāmarthyāt sambandhādīni uktāni bhavanti । na tvidamekaṃ dhākyaṃ sambandham, abhidheyam, prayojanaṃ ca vaktuṃ sākṣāt samartham । ekaṃ tu vadat trayaṃ sāmarthyāt darśayati । tatra —</p>
<p>&lt;11&gt;</p>
<p>tad iti abhidheyapadam । vyutpādyata iti prayojanapadam । prayojanaṃ cātra vaktuḥ prakaraṇakaraṇavyāpārasya cintyate, śrotuśca śravaṇavyāpārasya ।</p>

<h3 id='11,i'>11,i <small>(<a href='docExplore?doc_id=NBṬ_11,i'>NBṬ_11,i</a>)</small></h3>

<p>tathā hi — sarve prekṣāvantaḥ pravṛttiprayojanamanviṣya pravarttante । tataścācāryeṇa prakaraṇaṃ kimarthaṃ kṛtam, śrotṛbhiśca kimarthaṃ śrūyata iti saṃśaye vyutpādanaṃ prayojanamabhidhīyate । samyagjñānaṃ vyutpadyamānānāmātmānaṃ vyutpādakaṃ karttuṃ prakaraṇamidaṃ kṛtam । śiṣyaiścācāryaprayuktāmātmano vyutpattimicchadibhaḥ prakaraṇamidaṃ śrūyata iti prakaraṇakaraṇaśravaṇayoḥ prayojanaṃ vyutpādanam ।</p>

<p>&lt;12&gt;</p>

<h3 id='12,i'>12,i <small>(<a href='docExplore?doc_id=NBṬ_12,i_13,ii'>NBṬ_12,i_13,ii</a>)</small></h3>

<p>sambandhapradarśanapadaṃ tu na vidyate । sāmarthyādeva tu sa pratipattavyaḥ ।</p>

<h3 id='12,ii'>12,ii <small></small></h3>

<p>prekṣāvatā hi samyagjñānavavyutpādanāya prakaraṇamidamārabdhavatā "ayamevopāyo nānyaḥ" iti darśita evopāyopeyabhāvaḥ prakaraṇaprayojanayoḥ sambandha iti ।</p>

<p>&lt;13&gt;</p>

<h3 id='13,i'>13,i <small></small></h3>

<p>nanu ca prakaraṇaśravaṇāt prāg uktānyapi abhidheyādīni pramāṇābhāvāt prekṣāvadbhirna gṛhyante । tat kimetairārambhapradeśe uktaiḥ ?</p>

<h3 id='13,ii'>13,ii <small></small></h3>

<p>satyam । aśrute prakaraṇe kathitānyapi na niścīyante । ukteṣu tvapramāṇakeṣvapyabhidheyādiṣu saṃśaya utpadyate । saṃśayācca pravarttante । arthasaṃśayo'pi hi pravṛttyaṅgaṃ prekṣāvatām । &lt;14&gt; anarthaṃ saṃśayo'pi nivṛttyaṅgam । ata eva śāstrakāreṇaiva pūrva sambandhādīni yujyante vaktum ।</p>

<h3 id='14,i'>14,i <small>(<a href='docExplore?doc_id=NBṬ_14,i'>NBṬ_14,i</a>)</small></h3>

<p>vyākhyātṛṇāṃ hi vacanaṃ krīḍādyarthamanyathāpi sambhāvyate । śāstrakṛtāṃ tu prakaraṇaprārambhe na viparītābhidheyādyabhidhāne prayojanamutpaśyāmo nāpi pravṛttim । atasteṣu saṃśayo yuktaḥ । anukteṣu tu pratipattṛbhirniṣprayojanamabhidheyaṃ saṃbhāvyetā'sya prakaraṇasya kākadantaparīkṣāyā iva, aśakyānuṣṭhānaṃ vā jvaraharatakṣakacūḍāratnālaṅkāropadeśavad, anabhimataṃ vā prayojanaṃ mātṛvivāhakramopadeśavad, ato vā prakaraṇāt laghutara upāyaḥ prayojanasya, anupāya eva vā prakaraṇaṃ sambhāvyeta ।</p>

<p>&lt;15&gt;</p>

<h3 id='15,i'>15,i <small>(<a href='docExplore?doc_id=NBṬ_15,i_17,i'>NBṬ_15,i_17,i</a>)</small></h3>

<p>etāsu cānarthasambhāvanāsvekasyāmapyanarthasambhāvanāyāṃ na prekṣāvantaḥ pravartante । &lt;16&gt; abhidheyādiṣu tūkteṣvarthasaṃbhāvanā anarthasambhāvanāviruddhā utpadyate । tayā prekṣāvantaḥ pravartante iti prekṣāvatāṃ pravṛttanyaṅgamarthasambhāvanāṃ kartuṃ sambandhādīnyabhidhīyanta iti sthitam ।</p>

<p>&lt;17&gt;</p>

<h3 id='17,i'>17,i <small></small></h3>

<p>avisaṃvādakaṃ jñānaṃ samyagjñānam ।</p>

<h3 id='17,ii'>17,ii <small>(<a href='docExplore?doc_id=NBṬ_17,ii'>NBṬ_17,ii</a>)</small></h3>

<p>loke ca pūrvamupadarśitamarthaṃ prāpayan saṃvādaka ucyate । tadvajjñānamapi svayaṃ pradarśitamarthaṃ prāpayat saṃvādakamucyate । pradarśite cārthe pravarttakatvameva prāpakatvam, nānyat । tathā hi — na &lt;18&gt; jñānaṃ janayadarthaṃ prāpayati, api tvarthe puruṣaṃ pravarttayat prāpayatyartham । pravarttakatvamapi pravṛttiviṣayapradarśakatvameva । na hi puruṣaṃ haṭhāt pravarttayitu śaknoti vijñānam ।</p>

<p>&lt;19&gt;</p>

<h3 id='19,i'>19,i <small>(<a href='docExplore?doc_id=NBṬ_19,i'>NBṬ_19,i</a>)</small></h3>

<p>ata eva cārthādhigatireva pramāṇaphalam । adhigate cārthe pravartitaḥ puruṣaḥ prāpitaścārthaḥ । tathā ca satyarthādhigamāt samāptaḥ pramāṇavyāpāraḥ । ata eva cānadhigataviṣayaṃ pramāṇam । yenaiva hi jñānana prathamamadhigato'rthaḥ, tenaiva pravarttitaḥ puruṣaḥ, prāpitaścārthaḥ । tatraiva cātha kimanyena jñānenādhikaṃ kāryam ? ato'dhigataviṣayamapramāṇam ।</p>

<p>&lt;20&gt;</p>

<h3 id='20,i'>20,i <small>(<a href='docExplore?doc_id=NBṬ_20,i'>NBṬ_20,i</a>)</small></h3>

<p>tatra yortho dṛṣṭatvena jñātaḥ sa pratyakṣeṇa pravṛttiviṣayīkṛtaḥ । yasmād yasminnarthe pratyakṣasya sākṣātkāritvavyāpāro vikalpenānugamyate tasya pradarśakaṃ pratyakṣam; tasmād dṛṣṭatayā jñātaḥ pratyakṣadarśitaḥ । anumānaṃ tu ligadarśanānniṃścinvat pravṛttiviṣayaṃ darśayati । &lt;21&gt; tathā ca pratyakṣaṃ pratibhāsanaṃ niyatamarthaṃ darśayati । anumānaṃ ca liṅgasambaddhaṃ niyatamarthaṃ darśayati । ata ete niyatasyārthasya pradarśake । tena te pramāṇe । nānyadvijñānam ।</p>

<h3 id='21,i'>21,i <small>(<a href='docExplore?doc_id=NBṬ_21,i_22,i'>NBṬ_21,i_22,i</a>)</small></h3>

<p>prāptuṃ śakyamarthamādarśayat prāpakam । prāpakatvācca pramāṇam ।</p>

<p>&lt;22&gt;</p>

<h3 id='22,i'>22,i <small></small></h3>

<p>ābhyāṃ pramāṇābhyāmanyena ca jñānena darśito'rthaḥ kaścidatyantaviparyastaḥ । yathā marīcikāsu jalam । sa cāsattvāt prāptumaśakyaḥ । kaścidaniyato bhāvābhāvayoḥ । yathā saṃśayārthaḥ । na ca bhāvābhāvābhyāṃ yukto'rtho jagatyasti । tataḥ prāptumaśakyastādṛśaḥ ।</p>

<h3 id='22,ii'>22,ii <small>(<a href='docExplore?doc_id=NBṬ_22,ii'>NBṬ_22,ii</a>)</small></h3>

<p>sarveṇa cāliṅgena vikalpena niyāmakamadṛṣṭvā pravṛttena bhāvābhāvayoraniyata &lt;23&gt; evārtho darśayitavyaḥ । sa ca prāptumaśakyaḥ । tasmādaśakyaprāpaṇam — atyantaviparītam, bhāvābhāvāniyataṃ cārthaṃ darśayad apramāṇamanyajjñānam । arthakriyārthibhiścārthakriyāsamarthavastuprāptinimitaṃ jñānaṃ mṛgyate । yacca tairmṛgyate tadeva śāstre vicāryate । tato'rthakriyāsamarthavastupradarśakaṃ samyagjñānam ।</p>

<p>&lt;24&gt;</p>

<h3 id='24,i'>24,i <small>(<a href='docExplore?doc_id=NBṬ_24,i_25,i'>NBṬ_24,i_25,i</a>)</small></h3>

<p>yacca tena pradarśitaṃ tadeva prāpaṇīyam । arthādhigamātmakaṃ hi prāpakamityuktam । &lt;25&gt; tatra pradarśitādanyadvastu bhinnākāram, bhinnadeśam, bhinnakālaṃ ca । viruddhadharmasaṃsargāddhi anyad vastu । deśakālākārabhedaśca viruddhadharmasaṃsargaḥ ।</p>

<h3 id='25,i'>25,i <small></small></h3>

<p>tasmād anyākāravadvastugrāhi nākārāntaravati vastuni pramāṇam । yathā pītaśaṅkhagrāhi śukle śaṅkhe । deśāntarasthagrāhi ca na deśāntarasthe pramāṇam । yathā kuñcikāvivaradeśasthāyāṃ maṇiprabhāyāṃ maṇigrāhi jñānaṃ nāpavarakasthe maṇau । kālāntarayuktagrāhi ca na kālāntaravati vastuni pramāṇam । yathārddharātre madhyāhnakālavastugrāhi svapnajñānaṃ nārdharātrakāle vastuni pramāṇam ।</p>

<p>&lt;26&gt;</p>

<h3 id='26,i'>26,i <small>(<a href='docExplore?doc_id=NBṬ_26,i'>NBṬ_26,i</a>)</small></h3>

<p>nanu ca deśaniyatam, ākāraniyataṃ ca prāpayituṃ śakyam । yatkālaṃ tu paricchinnaṃ tatkālaṃ na śakyaṃ prāpayitum । nocyate — yasminnevakāle paricchidyate tasminneva kāle prāpayitavyamiti । anyo hi darśanakālaḥ, anyaśca prāptikālaḥ । kintu yatkālaṃ paricchinnaṃ tadeva tena prāpaṇīyam । abhedādhyavasāyācca santānagatamekatvaṃ draṣṭavyamiti ।</p>

<p>&lt;27&gt;</p>

<h3 id='27,i'>27,i <small>(<a href='docExplore?doc_id=NBṬ_27,i_28,i'>NBṬ_27,i_28,i</a>)</small></h3>

<p>samyagjñānaṃ pūrvaṃ kāraṇaṃ yasyāḥ sā tathoktā । kāryāt pūrvaṃ bhavat kāraṇaṃ pūrvamuktam । kāraṇaśabdopādāne tu puruṣārthasiddheḥ sākṣātkāraṇaṃ gamyeta । pūrvaśabde tu pūrvamātram ।</p>

<p>&lt;28&gt;</p>

<h3 id='28,i'>28,i <small></small></h3>

<p>dvividhaṃ ca samyagjñānaṃ — arthakriyānirbhāsam, arthakriyāsamarthe ca pravarttakam । tayormadhye yat pravartakaṃ tadiha parīkṣyate । tacca pūrvamātram । na tu sākṣātkāraṇam । samyagjñāne hi sati pūrvadṛṣṭasmaraṇam । smaraṇādabhilāṣaḥ । abhilāṣāt pravṛttiḥ । pravṛtteśca prāptiḥ । tato na sākṣāddhetuḥ ।</p>

<p>&lt;29&gt;</p>

<h3 id='29,i'>29,i <small>(<a href='docExplore?doc_id=NBṬ_29,i'>NBṬ_29,i</a>)</small></h3>

<p>arthakriyānirbhāsaṃ tu yadyapi sākṣāt prāptiḥ, tathāpi tanna parīkṣaṇīyam । yatraiva hi prekṣāvanto'rthinaḥ sāśaṅkāḥ, tat parīkṣyate । arthakriyānirbhāse ca jñāte sati siddhaḥ puruṣārthaḥ । tena tatra na sāśaṅkā arthinaḥ । atastanna parīkṣaṇīyam । tasmāt parīkṣārhamasākṣāt kāraṇaṃ samyagjñānamādarśayituṃ kāraṇaśabdaṃ parityajya pūrvagrahaṇaṃ kṛtam ।</p>

<p>&lt;30&gt;</p>

<h3 id='30,i'>30,i <small>(<a href='docExplore?doc_id=NBṬ_30,i'>NBṬ_30,i</a>)</small></h3>

<p>puruṣasyārthaḥ puruṣārthaḥ । arthyata ityarthaḥ kāmyata iti yāvat । hayo'rthaḥ, upādeyo vā । heyo hyartho hātumiṣyate, upādeyo'pi upādātum । na ca heyopādeyābhyāmanyo rāśirasti । upekṣaṇīyo hyanupādeyatvāt heya eva । tasya siddhiḥ — hānam, upādānaṃ ca । hetunibandhanā hi siddhirutpattirucyate । jñānanibandhanā tu siddhiranuṣṭhānam । heyasya ca hānamanuṣṭhānam upādeyasya copādānam । tato heyopādeyayorhānopādānalakṣaṇānuṣṭhitiḥ siddhirityucyate ।</p>

<p>&lt;31&gt;</p>

<h3 id='31,i'>31,i <small>(<a href='docExplore?doc_id=NBṬ_31,i'>NBṬ_31,i</a>)</small></h3>

<p>sarvā cāsau puruṣārthasiddhiśceti । sarvaśabda iha dravyakārtsanye vṛtto na tu prakārakārtsnye । tato nāyamarthaḥ — dviprakārāpi siddhiḥ samyagjñānanibandhanaiveti । api tvayamarthaḥ — yā kācit siddhiḥ sā sarvā kṛtsnaivāsau samyagjñānanibandhaneti । mithyājñānāddhi kākatālīyā'pi nāstyarthasiddhiḥ । tathā hi — yadi pradarśitamarthaṃ prāpayatyevaṃ tato bhavatyarthasiddhiḥ । &lt;32&gt; pradarśitaṃ ca prāpayat samyagjñānameva । pradarśitaṃ cāprāpayat mithyājñānam । aprāpakaṃ ca kathamarthasiddhinibandhanaṃ syāt? tasmād yanmithyājñānaṃ na tato'rthasiddhiḥ । yataścārthasiddhistat samyagjñānameva । ata eva samyagjñānaṃ yatnato vyutpādanīyam । yatastadeva puruṣārthasiddhinibandhanam ।</p>

<p>&lt;34&gt;</p>

<h3 id='34,i'>34,i <small>(<a href='docExplore?doc_id=NBṬ_34,i_34,iii'>NBṬ_34,i_34,iii</a>)</small></h3>

<p>tato yāvad brūyāt yā kācit puruṣārthasiddhiḥ sā samyagjñānanibandhanaiveti tāvaduktaṃ sarvā sā samyagjñānapūrviketi । itiśabdastasmādityasminnarthe । yattadośca nityamabhisambandhaḥ । tadayamarthaḥ — yasmāt samyagjñānapūrvikā sarvapuruṣārthasiddhiḥ, tasmāt tat samyagjñānaṃ vyutpādyate ।</p>

<h3 id='34,ii'>34,ii <small></small></h3>

<p>yadyapi ca samāse guṇībhūtaṃ samyajñānaṃ tathāpīha prakaraṇe vyutpādayitavyatvāt pradhānam । tatastasyaiva tacchabdena sambandhaḥ ।</p>

<h3 id='34,iii'>34,iii <small></small></h3>

<p>vyutpādyate iti vipratipattinirākaraṇena pratipādyate iti ॥</p>

<p>&lt;35&gt;</p>

<h2 id='1.2'>1.2</h2>

<h3 id='35,i'>35,i <small>(<a href='docExplore?doc_id=NBṬ_35,i_36,i'>NBṬ_35,i_36,i</a>)</small></h3>

<p>caturvidhā cātra vipratipattiḥ saṃkhyālakṣaṇagocaraphalaviṣayā । tatra saṃkhyāvipratiprattiṃ nirākarttumāha —</p>
<p>("dvividhaṃ samyagjñānam ॥ 2 ॥")(NB 1.2)</p>

<h3 id='35,ii'>35,ii <small></small></h3>

<p>dvividham iti — dvau vidhau prakārāvasyeti dvividham । saṃkhyāpradarśanadvāreṇa ca vyaktibhedo darśito bhavati ।</p>

<p>&lt;36&gt;</p>

<h3 id='36,i'>36,i <small></small></h3>

<p>dve eva samyagjñānavyaktī iti । vyaktibhede ca pradarśite prativyaktiniyataṃ samyagjñānalakṣaṇamākhyātuṃ śakyam । apradarśite tu vyaktibhede sakalavyaktatyanuyāyi samyagjñānalakṣaṇamekaṃ na śakyaṃ vaktum । tato lakṣaṇa kathanāṅgameva saṃkhyābhedakathanam । apradarśite tu vyaktibhedātmake saṃkhyābhede lakṣaṇabhedasya darśayitumaśakyatvāt । lakṣaṇanirdeśāṅgatvādeva ca prathamaṃ saṃkhyābhedakathanam ॥</p>

<p>&lt;37&gt;</p>

<h2 id='1.3'>1.3</h2>

<h3 id='37,i'>37,i <small>(<a href='docExplore?doc_id=NBṬ_37,i_38,i'>NBṬ_37,i_38,i</a>)</small></h3>

<p>kiṃ punastad dvaividhyamityāha —</p>
<p>("pratyakṣamanumānañceti ॥ 3 ॥")(NB 1.3)</p>

<p>&lt;38&gt;</p>

<h3 id='38,i'>38,i <small></small></h3>

<p>pratyakṣamiti । pratigatamāśritam akṣam । atyādayaḥ krāntādyarthe dvitīyayā iti samāsaḥ । prāptāpannālaṅgati samāseṣu paravalliṅgapratiṣedhād abhidheyavalliṅge sati sarvaliṅgaḥ pratyakṣaśabdaḥ siddhaḥ । akṣāśritatvaṃ ca vyutpattirnimittaṃ śabdasya । na tu pravṛttinimittam । anena tvakṣāśritatvenaikā rthasamaveta marthasākṣātkāritvaṃ lakṣyate । tadeva śabdasya pravṛttinimittam । tataścā yatkiñcidarthasya sākṣātkāri jñānaṃ tat pratyakṣamucyate ।</p>

<p>&lt;39&gt;</p>

<h3 id='39,i'>39,i <small>(<a href='docExplore?doc_id=NBṬ_39,i_39,ii'>NBṬ_39,i_39,ii</a>)</small></h3>

<p>yadi tvakṣāśritatvameva pravṛttinimittaṃ syād indriyavijñānameva pratyakṣamucyeta, na mānasādi । yathā "gacchatīti gauḥ" iti gamanakriyāyāṃ vyutpādito'pi gośabdo gamanakriyopalakṣitamekārthasamavetaṃ gotvaṃ pravṛttinimittīkaroti । tathā ca gacchatyagacchati ca gavi gośabdaḥ siddho bhavati ।</p>

<h3 id='39,ii'>39,ii <small></small></h3>

<p>mīyate'neneti mānam । karaṇasādhanena mānaśabdena sārūpyalakṣaṇaṃ pramāṇamabhidhīyate । liṅgagrahaṇa sambandhasmaraṇasya paścāt mānam anumānam । gṛhīte pakṣadharme smṛte ca &lt;40&gt;  sādhyasādhanasambandhe'numānaṃ pravarttata iti paścātkālabhāvyucyate । cakāraḥ pratyakṣānumānayostulyabalatvaṃ samuccinoti । yathārthāvinābhāvitvādarthaṃ prāpayat pratyakṣaṃ pramāṇam, tadvadarthāvinābhāvitvād anumānamapi paricchinnamarthaṃ prāyapat pramāṇamiti ॥</p>

<h2 id='1.4'>1.4</h2>

<h3 id='40,i'>40,i <small>(<a href='docExplore?doc_id=NBṬ_40,i_40,ii'>NBṬ_40,i_40,ii</a>)</small></h3>

<p>("tatra pratyakṣaṃ kalpanā'poḍhamabhrāntam ॥ 4 ॥")(NB 1.4)</p>

<h3 id='40,ii'>40,ii <small></small></h3>

<p>tatreti saptamyarthe varttamāno nirdhāraṇe varttate । tatoyaṃ vākyārthaḥ — tatra tayoḥ pratyakṣānamānayoriti samudāyanirdeśaḥ । pratyakṣam ityekadeśanirdeśaḥ । tatra samudāyāt pratyakṣatvajātyaikadeśasya pṛthakkaraṇaṃ nirdhāraṇam । tatra pratyakṣamanūdya kalpanā'poḍhatvam, abhrāntatvaṃ ca vidhīyate । yat tat bhavatām asmākaṃ cārtheṣu sākṣātkāri jñānaṃ prasiddhaṃ tat kalpanā'poḍhābhrāntatvayuktaṃ draṣṭavyam ।</p>

<p>&lt;41&gt;</p>

<h3 id='41,i'>41,i <small>(<a href='docExplore?doc_id=NBṬ_41,i_41,ii'>NBṬ_41,i_41,ii</a>)</small></h3>

<p>na caitanmantavyam — kalpanā'poḍhā'bhrāntatvaṃ cedaprasiddham, kimanyat pratyakṣasya jñānasya rūpamavaśiṣyate yat pratyakṣaśabdavācyaṃ sad anūdyeteti । yasmādindriyānvayavyatirekānuvidhāyyartheṣu sākṣātkārijñānaṃ pratyakṣaśabdavācyaṃ sarveṣāṃ prasiddham, tadanuvādena kalpanā'poḍhābhrāntatvavidhiḥ ।</p>

<h3 id='41,ii'>41,ii <small></small></h3>

<p>kalpanāyā apoḍham apetaṃ kalpanāpoḍham । kalpanā svabhāvena rahitamityarthaḥ । abhrānta&lt;42&gt;marthakriyākṣame vasturūpe'viparyastamucyate । arthakriyākṣamaṃ ca vasturūpaṃ sanniveśopādhivarṇātmakam । tatra yanna bhrāmyati tadabhrāntam ।</p>

<p>&lt;44&gt;</p>

<h3 id='44,i'>44,i <small>(<a href='docExplore?doc_id=NBṬ_44,i'>NBṬ_44,i</a>)</small></h3>

<p>etacca lakṣaṇadvayaṃ vipratipattinirāsārtham, na tvanumānanivṛttyartham । yataḥ &lt;45&gt; kalpanā'poḍhagrahaṇenaivānumānaṃ nivartitam । tatrāsatyabhrāntagrahaṇe gacchadvṛkṣadarśanādi pratyakṣaṃ kalpanā'poḍhatvāt syāt । tato hi pravṛttena vṛkṣamātramavāpyate iti saṃvādakatvāt samyagjñānam, kalpanā'poḍhatvācca pratyakṣamiti syādāśaṅkā । tannivṛttyartham abhrāntagrahaṇam । taddhi bhrāntatvāt na pratyakṣam । trirūpaliṅgajatvābhāvācca nānumānam । na ca pramāṇāntaramasti । ato gacchadvṛkṣadarśanādi mithyājñānamityuktaṃ bhavati ।</p>

<p>&lt;46&gt;</p>

<h3 id='46,i'>46,i <small>(<a href='docExplore?doc_id=NBṬ_46,i_46,ii'>NBṬ_46,i_46,ii</a>)</small></h3>

<p>yadi mithyājñānam kathaṃ tato vṛkṣāvāptiriti cet, na tato vṛkṣāvāptiḥ । nānādeśagāmī hi vṛkṣastena paricchinnaḥ । ekadeśaniyataśca vṛkṣo'vāpyate । tato yaddeśo gacchadvṛkṣo dṛṣṭaḥ, taddeśo nāvāpyate । yaddeśaścāvāpyate sa na dṛṣṭa iti na tasmāt kaścidartho'vāpyate । jñānāntarādeva tu vṛkṣādirartho'vāpyate । ityevamabhrāntagrahaṇaṃ vipratipattinirāsārtham ।</p>

<h3 id='46,ii'>46,ii <small></small></h3>

<p>tathā abhrāntagrahaṇenāpyanumāne nivartite kalpanāpoḍhagrahaṇaṃ vipratipattinirā&lt;47&gt;karaṇārtham । bhrāntaṃ hi anumānaṃ svapratibhāse'narthe'rthādhyavasāyena pravṛttatvāt । pratyakṣaṃ tu grāhye rūpe na viparyastam ।</p>

<h3 id='47,i'>47,i <small>(<a href='docExplore?doc_id=NBṬ_47,i'>NBṬ_47,i</a>)</small></h3>

<p>na tu avisaṃvādakamabhrāntamiha grahītavyam । yataḥ samyagjñānameva pratyakṣam, nānyat । tatra samyagjñānatvādevā'visaṃvādakatve labdhe punaravisaṃvādakagrahaṇaṃ niṣprayojanameva । evaṃ hi vākyārthaḥ syāt — pratyakṣākhyaṃ yadavisaṃvādakaṃ jñānaṃ tat kalpanāpoḍhamavisaṃvādakaṃ ceti । na cānena dviravisaṃvādakagrahaṇena kiñcit । tasmād grāhye'rthakriyākṣame vasturūpe yadaviparyastaṃ tadabhrāntamiha veditavyam ॥</p>

<h2 id='1.5'>1.5</h2>

<h3 id='47,ii'>47,ii <small>(<a href='docExplore?doc_id=NBṬ_47,ii_47,iii'>NBṬ_47,ii_47,iii</a>)</small></h3>

<p>kīdṛśī punaḥ kalpaneha gṛhyata ityāha —</p>
<p>("abhilāpasaṃsargayogyapratibhāsā pratītiḥ kalpanā ॥ 5 ॥")(NB 1.5)</p>

<h3 id='47,iii'>47,iii <small></small></h3>

<p>abhilāpetyādi । abhilapyate'neneti abhilāpaḥ vācakaḥ śabdaḥ । abhilāpena saṃsargaḥ — abhilāpasaṃsargaḥ — ekasmin jñāne'bhidheyākārasyābhidhānākāreṇa sahagrāhyākāratayā &lt;48&gt; tato yadaikasmiñjñāne'bhidheyābhidhānayorākārau saṃniviṣṭau bhavatastadā saṃsṛṣṭe abhidhānābhidheye bhavataḥ । abhilāpasaṃsargāya yogyo'bhidheyākāra(rā) bhāso yasyāṃ pratītau sā tathoktā ।</p>

<h3 id='48,i'>48,i <small>(<a href='docExplore?doc_id=NBṬ_48,i'>NBṬ_48,i</a>)</small></h3>

<p>tatra kācit pratītirabhilāpa saṃsṛṣṭābhāsā bhavati । yathā vyutpannasaṅketasya ghaṭārthakalpanā ghaṭaśabdasaṃsṛṣṭārthāvabhāsā bhavati । kācittvabhilāpenāsaṃsṛṣṭāpi abhilāpasaṃsargayogyābhāsā bhavati । yathā bālakasyāvyutpannasaṅketasya kalpanā । tatra "abhilāpasaṃsṛṣṭābhāsā kalpanā" ityuktāvavyutpannasaṅketasya kalpanā na saṃgṛhyeta । yogyagrahaṇe tusāpi saṃgṛhyate । yadyapi abhilāpasaṃsṛṣṭābhāsā na bhavati tadaharjātasya bālakasya kalpanā, abhilāpasaṃsargayogyapratibhāsā tu bhavatyeva । yā cābhilāpasaṃsṛṣṭā sāpi yogyā । tata ubhayorapi yogyagrahaṇena saṃgrahaḥ ।</p>

<p>&lt;49&gt;</p>

<h3 id='49,i'>49,i <small>(<a href='docExplore?doc_id=NBṬ_49,i'>NBṬ_49,i</a>)</small></h3>

<p>asatyabhilāpasaṃsarge kuto yogyatāvasitiriti cet । aniyatapratibhāsatvāt । aniyatapratibhāsatvaṃ ca pratibhāsaniyamahetorabhāvāt । grāhyo hyartho vijñānaṃ janayanniyatapratibhāsaṃ kuryāt । yathā rūpaṃ cakṣurvijñānaṃ janayanniyatapratibhāsaṃ janayati । vikalpavijñānaṃ tvarthānnotpadyate । tataḥ pratibhāsaniyamahetorabhāvādaniyatapratibhāsam ।</p>

<p>&lt;50&gt;</p>

<h3 id='50,i'>50,i <small>(<a href='docExplore?doc_id=NBṬ_50,i'>NBṬ_50,i</a>)</small></h3>

<p>kutaḥ punaretadvikalpo'rthānnotpadyata iti? arthasannidhinirapekṣatvāt । bālo'pi hi yāvad dṛśyamānaṃ stanaṃ "sa evāyam" iti pūrvadṛṣṭatvena na pratyavamṛśati tāvannoparatarudito &lt;51&gt; mukhamarpayati stane । pūrvadṛṣṭāparadṛṣṭaṃ cārthamekīkurvad vijñānamasannihitaviṣayam, pūrvadṛṣṭatvasyāsannihitatvāt । asannihitaviṣayaṃ cārthanirapekṣam । anapekṣaṃ ca pratibhāsaniyamahetorabhāvādaniyatapratibhāsam । tādṛśaṃ cābhilāpasaṃsargayogyam ।</p>

<p>&lt;52&gt;</p>

<h3 id='52,i'>52,i <small>(<a href='docExplore?doc_id=NBṬ_52,i_52,ii'>NBṬ_52,i_52,ii</a>)</small></h3>

<p>indriyavijñānaṃ tu sannihitārthamātragrāhitvādarthasāpekṣam । arthasya ca pratibhāsanivamahetutvānniyatapratibhāsam । tato nābhilāpasaṃsargayogyam ।</p>

<h3 id='52,ii'>52,ii <small></small></h3>

<p>ata eva svalakṣaṇasyāpi vācyavācakabhāvamabhyupagamyaitadavikalpakatvamucyate । yadyapi hi svalakṣaṇameva vācyaṃ vācakaṃ ca bhavet tathāpi abhilāpasaṃsṛṣṭārtha vijñānaṃ savikalpakam । na cendriyavijñānam arthena niyamitapratibhāsatvād abhilāpasaṃsargayogyapratibhāsaṃ bhavatīti nirvikalpakram ।</p>

<h3 id='52,iii'>52,iii <small>(<a href='docExplore?doc_id=NBṬ_52,iii_53,i'>NBṬ_52,iii_53,i</a>)</small></h3>

<p>śrotrajñānaṃ tarhi śabdasvalakṣaṇagrāhi śabdasvalakṣaṇaṃ ca kiñcidvācyaṃ kiñcidvācakam — ityabhilāpasaṃsargayogyapratibhāsaṃ syāt । tathā ca savikalpakaṃ syāt ।</p>

<h3 id='52,iv'>52,iv <small></small></h3>

<p>naiṣa doṣaḥ । satyapi svalakṣaṇasya vācyavācakabhāve saṃketakāladṛṣṭatvena gṛhyamāṇaṃ &lt;53&gt; svalakṣaṇaṃ vācyaṃ vācakaṃ ca gṛhītaṃ syāt । na ca saṃketakālabhāvi darśanaviṣayatvaṃ vastunaḥ sampratyasti । yathā hi saṃketakālabhāvi darśanamadya niruddham, tadvat tadviṣayatvamapi arthasyādya nāsti । tataḥ pūrvakāladṛṣṭatvamapaśyacchotrajñānaṃ na vācyavācakabhāvagrāhi ।</p>

<h3 id='53,i'>53,i <small></small></h3>

<p>anenaiva nyāyena yogijñānamapi sakalaśabdārthāvabhāsitve'pi saṃketakāladṛṣṭatvāgrahaṇānnirvikalpakam ॥</p>

<p>&lt;54&gt;</p>

<h2 id='1.6'>1.6</h2>

<h3 id='54,i'>54,i <small>(<a href='docExplore?doc_id=NBṬ_54,i_54,ii'>NBṬ_54,i_54,ii</a>)</small></h3>

<p>("tayā rahitaṃ timirāśubhramaṇanauyānasaṃkṣobhādyanāhitavibhramaṃ jñānaṃ pratyakṣam ॥ 6 ॥")(NB 1.6)</p>

<h3 id='54,ii'>54,ii <small></small></h3>

<p>tayā kalpanayā kalpanāsvabhāvena rahitaṃ śūnyaṃ sajjñānaṃ yadabhrāntaṃ tat pratyakṣam iti pareṇa sambandhaḥ । kalpanāpoḍhatvābhrāntatve parasparasāpekṣe pratyakṣalakṣaṇam, na pratyekamiti darśayituṃ tayā rahitaṃ yadabhrāntaṃ tat pratyakṣamiti lakṣaṇayoḥ parasparasāpekṣayoḥ pratyakṣaviṣatyavaṃ darśitamiti ॥</p>

<p>&lt;55&gt;</p>

<h3 id='55,i'>55,i <small>(<a href='docExplore?doc_id=NBṬ_55,i'>NBṬ_55,i</a>)</small></h3>

<p>timiram akṣṇorviplavaḥ । indriyagatamidaṃ vibhramakāraṇam । āśubhramaṇam alātādeḥ । mandaṃ hi bhramyamāṇe'lātādau na cakrabhrāntirutpadyate । tadartham āśugrahaṇena viśeṣyate bhramaṇam । etacca viṣayagataṃ vibhramakāraṇam । nāvā gamanaṃ nauyānam । gacchantyāṃ nāvi sthitasya gacchadvṛkṣādibhrāntirutpadyate iti yānagrahaṇam । etacca bāhyāśrayasthitaṃra vibhramakāraṇam । saṃkṣobho vātapittaśleṣmaṇām । vātādiṣu hi kṣobhaṃ gateṣu jvalitastambhādibhrāntirutpadyate etaccādhyātmagataṃ vibhramakāraṇam ।</p>

<h3 id='55,ii'>55,ii <small>(<a href='docExplore?doc_id=NBṬ_55,ii_55,iii'>NBṬ_55,ii_55,iii</a>)</small></h3>

<p>sarvaireva ca vibhramakāraṇairindriyaviṣayabāhyādhyātmikāśrayagatairindriyameva vikarttavyam । avikṛte indriye indriyabhrāntyayogāt । ete saṃkṣobhaparyantā ādayo yeṣāṃ te tathoktāḥ । ādigrahaṇena kācakāmalādaya indriyasthā gṛhyante । āśunayanānayanādayo viṣayasthāḥ । āśunayanānayane hi kāryamāṇe'lāte'nnivarṇadaṇḍābhāsā bhrāntirbhavati । hastiyānādayo bāhyāśrayasthāḥ, gāḍhamarmaprahārādaya ādhyātmikāśrayasthā vibhramahetavo gṛhyante ।</p>

<h3 id='55,iii'>55,iii <small></small></h3>

<p>tairanāhito vibhramo yasmiṃstathāvidhaṃ jñānaṃ pratyakṣam ॥</p>

<p>&lt;56&gt;</p>

<h2 id='1.7'>1.7</h2>

<h3 id='56,i'>56,i <small>(<a href='docExplore?doc_id=NBṬ_56,i_56,ii'>NBṬ_56,i_56,ii</a>)</small></h3>

<p>tadevaṃ lakṣaṇamākhyāya yairindriyameva draṣṭṛ kalpitaṃ mānasapratyakṣalakṣaṇe ca doṣa udbhāvitaḥ, svasaṃvedanaṃ ca nābhyupagatam, yogijñānaṃ ca; teṣāṃ vipratipattinirākaraṇārthaṃ prakārabhedaṃ pratyakṣasya darśayannāha —</p>
<p>("tat caturvidham ॥ 7 ॥")(NB 1.7)</p>

<h3 id='56,ii'>56,ii <small></small></h3>

<p>tat caturvidhamiti ॥</p>

<h2 id='1.8'>1.8</h2>

<h3 id='56,iii'>56,iii <small>(<a href='docExplore?doc_id=NBṬ_56,iii_56,iv'>NBṬ_56,iii_56,iv</a>)</small></h3>

<p>("indriyajñānam ॥ 8 ॥")(NB 1.8)</p>

<h3 id='56,iv'>56,iv <small></small></h3>

<p>indriyasya jñānam indriyajñānam । indriyāśritaṃ yat tat pratyakṣam ।</p>

<p>&lt;57&gt;</p>

<h2 id='1.9'>1.9</h2>

<h3 id='57,i'>57,i <small>(<a href='docExplore?doc_id=NBṬ_57,i_58,i'>NBṬ_57,i_58,i</a>)</small></h3>

<p>mānasa pratyakṣe parairyo doṣa udbhāvitastaṃ nirākarttuṃ mānasapratyakṣalakṣaṇamāha —</p>
<p>("svaviṣayānantaraviṣayasahakāriṇendriyajñānena samanantarapratyayena janitaṃ tanmanovijñānam ॥ 9 ॥")(NB 1.9)</p>

<p>&lt;58&gt;</p>

<h3 id='58,i'>58,i <small></small></h3>

<p>sva ātmīyo viṣaya indriya jñānasya tasya anantaraḥ — na vidyate'ntaramasyeti । antaraṃ ca vyavadhānaṃ viśeṣaścocyate । tataścāntare pratiṣiddhe samānajātīyo dvitīyakṣaṇabhāvyupādeyakṣaṇa indriyavijñānaviṣayasya gṛhyate । tathā ca sati indriya jñānaviṣayakṣaṇāduttarakṣaṇa ekasantānāntarbhūto gṛhītaḥ । sa sahakārī yasyendriyajñānasya tat tathoktam । dvividhaśca sahakārī — parasparopakārī ekakāryakārī ca । iha ca kṣaṇike vastunyatiśayādhānā'yogādekakāryakāritvena sahakārī gṛhyate ।</p>

<p>&lt;59&gt;</p>

<h3 id='59,i'>59,i <small>(<a href='docExplore?doc_id=NBṬ_59,i_59,ii'>NBṬ_59,i_59,ii</a>)</small></h3>

<p>viṣayavijñānābhyāṃ hi manovijñānamekaṃ kriyate yatastadanayoḥ paraspara sahakāritvam ।</p>

<h3 id='59,ii'>59,ii <small></small></h3>

<p>īdṛśenedrinyavijñānenālambanabhūtenāpi yogijñānaṃ janyate । tannirāsārthaṃ samanantarapratyayagrahaṇaṃ kṛtam । samaścāsau jñānatvena, anantaraścāsau avyavahitatvena, sa cāsau pratyayaśca hetutvāt samanantarapratyayaḥ, tena janitam ।</p>

<p>&lt;60&gt;</p>

<h3 id='60,i'>60,i <small>(<a href='docExplore?doc_id=NBṬ_60,i_61,ii'>NBṬ_60,i_61,ii</a>)</small></h3>

<p>tadanenaikasantānāntarbhūtayorevendriyajñāna-manovijñānayorjanyajanakabhāve manovijñānaṃ pratyakṣamityuktaṃ bhavati । tato yogijñānaṃ parasantānavartti nirastam ।</p>

<p>&lt;61&gt;</p>

<h3 id='61,i'>61,i <small></small></h3>

<p>yadā cendriyajñānaviṣayādanyo viṣayo manovijñānasya tadā gṛhītagrahaṇādāsañjito'prāmāṇyadoṣo nirastaḥ ।</p>

<h3 id='61,ii'>61,ii <small></small></h3>

<p>yadā cendriya vijñānaviṣayopādeyabhūtaḥ kṣaṇo gṛhītaḥ, tadendriyajñānenāgṛhītasya viṣayāntarasya grahaṇādandhabadhirādyabhāvadoṣaprasaṅgonirastaḥ ।</p>

<p>&lt;62&gt;</p>

<h3 id='62,i'>62,i <small>(<a href='docExplore?doc_id=NBṬ_62,i_63,i'>NBṬ_62,i_63,i</a>)</small></h3>

<p>etacca manovijñānamuparatavyāpāre cakṣuṣi pratyakṣamivyate । vyāpāravati tu cakṣuṣi yadrūpajñānaṃ tatsarvaṃ cakṣurāśritameva । itarathā cakṣurāśritatvānupapattiḥ kasyacidapi vijñānasya ।</p>

<p>&lt;63&gt;</p>

<h3 id='63,i'>63,i <small></small></h3>

<p>etacca siddhāntaprasiddhaṃ mānasaṃ pratyakṣam । na tvasya prasādhakamasti pramāṇam । evaṃjātīyakaṃ tad yadi syāt na kaścid doṣaḥ syāditi vaktuṃ lakṣaṇamākhyātamasyeti ॥</p>

<p>&lt;64&gt;</p>

<h2 id='1.10'>1.10</h2>

<h3 id='64,i'>64,i <small>(<a href='docExplore?doc_id=NBṬ_64,i_64,ii'>NBṬ_64,i_64,ii</a>)</small></h3>

<p>svasaṃvedanamākhyātumāha —</p>
<p>("sarvacittacaittānāmātmasaṃvedanam ॥ 10 ॥")(NB 1.10)</p>

<h3 id='64,ii'>64,ii <small></small></h3>

<p>sarvacittetyādi । cittam arthamātragrāhi । caittā viśeṣāvasthāgrāhiṇaḥ sukhādayaḥ । sarve ca te cittacaittāśca sarvacittacaittāḥ । sukhādaya eva sphuṭānubhavatvāt svasaṃviditāḥ, nānyā cittāvasthetyetadāśaṅkānivṛttyarthaṃ sarvagrahaṇaṃ kṛtam । nāsti sā kācit cittāvasthā yasyāmātmanaḥ saṃvedanaṃ na pratyakṣaṃ syāt ।</p>

<h3 id='64,iii'>64,iii <small>(<a href='docExplore?doc_id=NBṬ_64,iii_66,ii'>NBṬ_64,iii_66,ii</a>)</small></h3>

<p>yena hi rūpeṇātmā vedyate tadrūpamātmasaṃvedanaṃ pratyakṣam ।</p>

<p>&lt;65&gt;</p>

<h3 id='65,i'>65,i <small></small></h3>

<p>iha ca rūpādau vastuni dṛśyamāne āntaraḥ sukhādyākārastulyakālaṃ saṃvedyate । na ca — gṛhyamāṇākāro nīlādiḥ sātarūpo vedyate iti śakyaṃ vaktum । yato nīlādiḥ sātarūpeṇānubhūyata iti na niścīyate ।</p>

<h3 id='65,ii'>65,ii <small></small></h3>

<p>yadi hi "sātarūpo'yaṃ nīlādiranubhūyate" iti niścīyeta, syāt tadā tasya sātādirūpatvam । yasmin rūpe pratyakṣasya sākṣātkāritvavyāpāro vikalpenānugamyate tat pratyakṣam ।</p>

<p>&lt;66&gt;</p>

<h3 id='66,i'>66,i <small></small></h3>

<p>na ca nīlasya sātarūpatvamanugamyate । tasmādasātānnīlādyarthādanyadeva sātamanubhūyate nīlānubhavakāle । tacca jñānameva । tato'sti jñānānubhavaḥ ।</p>

<h3 id='66,ii'>66,ii <small></small></h3>

<p>tacca jñānarūpavedanamātmanaḥ sākṣātkāri nirvikalpakamabhrāntaṃ ca । tataḥ pratyakṣam ॥</p>

<p>&lt;67&gt;</p>

<h2 id='1.11'>1.11</h2>

<h3 id='67,i'>67,i <small>(<a href='docExplore?doc_id=NBṬ_67,i_67,iv'>NBṬ_67,i_67,iv</a>)</small></h3>

<p>yogipratyakṣaṃ vyākhyātumāha</p>
<p>("bhūtārthabhāvanāprakarṣaparyantajaṃ yogijñānaṃ ceti ॥ 11 ॥")(NB 1.11)</p>

<h3 id='67,ii'>67,ii <small></small></h3>

<p>bhūtaḥ sadbhūto'rthaḥ । pramāṇena dṛṣṭaśca sadbhūtaḥ ।</p>

<h3 id='67,iii'>67,iii <small></small></h3>

<p>yathā catvāryāryasatyāni ।</p>

<h3 id='67,iv'>67,iv <small></small></h3>

<p>bhūtasya bhāvanā punaḥ punaścetasi viniveśanam । bhāvanāyāḥ prakarṣo bhāvyamānārthābhāsasya jñānasya sphuṭābhatvārambhaḥ । prakarṣasya paryanto yadā sphuṭābhatvamīṣadasampūrṇaṃ bhavati । yāvaddhi sphuṭābhatvamaparipūrṇaṃ tāvat tasya prakarṣagamanam ।</p>

<p>&lt;68&gt;</p>

<h3 id='68,i'>68,i <small>(<a href='docExplore?doc_id=NBṬ_68,i_68,ii'>NBṬ_68,i_68,ii</a>)</small></h3>

<p>sampūrṇa tu yadā, tadā nāsti prakarṣagatiḥ । tataḥ sampūrṇāvasthāyāḥ prāktanyavasthā sphuṭābhatvaprakarṣaparyanta ucyate । tasmāt paryantād yajjātaṃ bhāvyamānasyārthasya sannihitasyeva sphuṭatarākāragrāhi jñānaṃ yoginaḥ pratyakṣam ।</p>

<h3 id='68,ii'>68,ii <small></small></h3>

<p>tadiha sphuṭābhatvārambhāvasthā bhāvanāprakarṣaḥ । abhrakavyavahitamiva yadā bhāvyamānaṃ &lt;69&gt; vastu paśyati sā prakarṣaparyantāvasthā । karatalāmalakavad bhāvyamānasyārthasya yad darśanaṃ tad yoginaḥ pratyakṣam । taddhi sphuṭābham ।</p>

<h3 id='69,i'>69,i <small>(<a href='docExplore?doc_id=NBṬ_69,i_70,ii'>NBṬ_69,i_70,ii</a>)</small></h3>

<p>sphuṭābhatvādeva ca nirvikalpakam । vikalpavijñānaṃ hi saṅketakāladṛṣṭatvena vastu gṛhṇacchabdasaṃsargayogyaṃ gṛhṇīyāt । saṅketakāladṛṣṭatvaṃ ca saṅketakālotpannajñānaviṣayatvam । yathā ca pūrvotpannaṃ vinaṣṭaṃ jñānaṃ sampratyasat, tadvat pūrvavinaṣṭajñānaviṣayatvamapi samprati nāsti vastunaḥ । tadasadrūpaṃ vastuno gṛhṇad asannihi tārthagrāhitvād asphuṭābham vikalpakam । tataḥ sphuṭābhatvānnirvikalpakam ।</p>

<p>&lt;70&gt;</p>

<h3 id='70,i'>70,i <small></small></h3>

<p>pramāṇaśuddhārthagrāhitvācca saṃvādakam । ataḥ pratyakṣam । itarapratyakṣavat ।</p>

<h3 id='70,ii'>70,ii <small></small></h3>

<p>yogaḥ samādhiḥ । sa yasyāsti sa yogī । tasya jñānaṃ pratyakṣam । itiśabdaḥ parisamāptivacanaḥ । iyadeva pratyakṣamiti ॥</p>

<h2 id='1.12'>1.12</h2>

<h3 id='70,iii'>70,iii <small>(<a href='docExplore?doc_id=NBṬ_70,iii_70,iv'>NBṬ_70,iii_70,iv</a>)</small></h3>

<p>tadevaṃ pratyakṣasya kalpanāpoḍhatvābhrāntatvayuktasya prakārabhedaṃ pratipādya viṣayavipratipattiṃ nirākarttumāha —</p>
<p>("tasya viṣayaḥ svalakṣaṇam ॥ 12 ॥")(NB 1.12)</p>

<h3 id='70,iv'>70,iv <small></small></h3>

<p>tasyetyādi । tasya caturvidhasya pratyakṣasya viṣayo boddhavyaḥ svalakṣaṇam । svamasādhāraṇaṃ lakṣaṇaṃ tattvaṃ svalakṣaṇam । vastuno hyāsadhāraṇaṃ ca tattvamasti sāmānyaṃ ca । tatra yadasādhāraṇaṃ tat pratyakṣasya grāhyam ।</p>

<p>&lt;71&gt;</p>

<h3 id='71,i'>71,i <small>(<a href='docExplore?doc_id=NBṬ_71,i'>NBṬ_71,i</a>)</small></h3>

<p>dvividho hi viṣayaḥ pramāṇasya — grāhyaśca yadākāramutyadyate, prāpaṇīyaśca yamadhyavasyati । anyo hi grāhyo'nyaścādhyavaseyaḥ । pratyakṣasya hi kṣaṇa eko grāhyaḥ । adhyavaseyastu pratyakṣabalotpannena niścayena saṃtāna eva । santāna eva ca pratyakṣasya prāpaṇīyaḥ । kṣaṇasya prāpayitumaśakyatvāt ।</p>

<h3 id='71,ii'>71,ii <small>(<a href='docExplore?doc_id=NBṬ_71,ii_72,i'>NBṬ_71,ii_72,i</a>)</small></h3>

<p>tathānumānamapi svapratibhāse'narthe'rthāvyavasāyena pravṛtteranarthagrāhi ।</p>

<p>&lt;72&gt;</p>

<h3 id='72,i'>72,i <small></small></h3>

<p>sa punarāropito'rtho gṛhyamāṇaḥ svalakṣaṇatvenāvasīyate yataḥ, tataḥ svalakṣaṇamavasitaṃ pravṛttiviṣayo'numānasya । anarthastu grāhyaḥ । tadatra pramāṇasya grāhyaṃ viṣayaṃ darśayatā pratyakṣasya svalakṣaṇaṃ viṣaya uktaḥ ।</p>

<p>&lt;74&gt;</p>

<h2 id='1.13'>1.13</h2>

<h3 id='74,i'>74,i <small>(<a href='docExplore?doc_id=NBṬ_74,i_74,ii'>NBṬ_74,i_74,ii</a>)</small></h3>

<p>kaḥ punarasau viṣayo jñānasya yaḥ svalakṣaṇaṃ pratipattavya ityāha —</p>
<p>("yasyārthasya saṃnidhānāsaṃnidhānābhyāṃ jñānapratibhāsabhedastat svalakṣaṇam ॥ 13 ॥")(NB 1.13)</p>

<h3 id='74,ii'>74,ii <small></small></h3>

<p>yasyārthasyetyādi । arthaśabdo viṣayaparyāyaḥ । yasya jñānaviṣayasya । saṃnidhānaṃ nikaṭadeśāvasthānam । asaṃnidhānaṃ dūradeśāvasthānam । tasmāt saṃnidhānādasaṃnidhānācca jñānapratibhāsasya grāhyākārasya bhedaḥ sphuṭatvāsphuṭatvābhyām । yo hi jñānaviṣayaḥ saṃnihitaḥ san sphuṭābhāsaṃ jñānasya karoti, asaṃnihitastu yogyadeśastha evāsphuṭaṃ karoti, tat svalakṣaṇam । sarvāṇyeva hi vastūni dūrādasphuṭāni dṛśyante, samīpe sphuṭāni । tānyeva svalakṣaṇāni ॥</p>

<p>&lt;75&gt;</p>

<h2 id='1.14'>1.14</h2>

<h3 id='75,i'>75,i <small>(<a href='docExplore?doc_id=NBṬ_75,i_75,ii'>NBṬ_75,i_75,ii</a>)</small></h3>

<p>kasmāt punaḥ pratyakṣaviṣaya eva svalakṣaṇam ? tathā hi vikalpaviṣayo'pi vahnirdṛśyātmaka evāvasīyata ityāha —</p>
<p>("tadeva paramārthasat ॥ 14 ॥")(NB 1.14)</p>

<h3 id='75,ii'>75,ii <small></small></h3>

<p>tadeva paramārthasaditi । paramo'rtho'kṛtrimamanāropitaṃ rūpam । tenāstīti paramārthasat । ya evārthaḥ sannidhānāsannidhānābhyāṃ sphuṭamasphuṭaṃ ca pratibhāsaṃ karoti paramārthasan sa eva । sa ca pratyakṣasya viṣayo yataḥ, tasmāt tadeva svalakṣaṇam ॥</p>

<p>&lt;76&gt;</p>

<h2 id='1.15'>1.15</h2>

<h3 id='76,i'>76,i <small>(<a href='docExplore?doc_id=NBṬ_76,i_76,ii'>NBṬ_76,i_76,ii</a>)</small></h3>

<p>kasmāt punastadeva paramārthasadityāha —</p>
<p>("arthakriyāsāmarthyalakṣaṇatvādvastunaḥ ॥ 15 ॥")(NB 1.15)</p>

<h3 id='76,ii'>76,ii <small></small></h3>

<p>arthyata ityarthaḥ । heya upādeyaśca । heyo hi hātumiṣyate upādeyaścopādātum । arthasya prayojanasya kriyā niṣpattiḥ । tasyāṃ sāmarthyaṃ śaktiḥ । tadeva lakṣaṇaṃ rūpaṃ yasya vastunaḥ &lt;77&gt; tad arthakriyāsāmarthyalakṣaṇam । tasya bhāvaḥ, tasmāt । vastuśabdaḥ paramārthaparyāyaḥ । tadayamarthaḥ — yasmādarthakriyāsamarthaṃ paramārthasaducyate, sannidhānāsannidhānābhyāṃ ca jñānapratibhāsasya bhedako'rtho'rthakriyāsamarthaḥ, tasmāt sa eva paramārthasan । tata eva hi pratyakṣaviṣayādarthakriyā prāpyate na vikalpaviṣayāt । ata eva yadyapi vikalpaviṣayo dṛśya ivāvasīyate tathāpi na sa dṛśya eva tato'rthakriyāyā abhāvāt, dṛśyācca bhāvāt । atastadeva svalakṣaṇaṃ na vikalpaviṣayaḥ ॥</p>

<h2 id='1.16'>1.16</h2>

<h3 id='77,i'>77,i <small>(<a href='docExplore?doc_id=NBṬ_77,i_77,iii'>NBṬ_77,i_77,iii</a>)</small></h3>

<p>("anyat sāmānyalakṣaṇam ॥ 16 ॥")(NB 1.16)</p>

<h3 id='77,ii'>77,ii <small></small></h3>

<p>anyadityādi । etasmāt svalakṣaṇād yad anyat — svalakṣaṇaṃ yo na bhavati jñānaviṣayaḥ — tat sāmānyalakṣaṇam, vikalpajñānenāvasīyamāno hyarthaḥ sannidhānāsannidhānābhyāṃ jñānapratibhāsaṃ na bhinatti । tathāhi āropyamāṇo vahnirāropādasti । āropācca dūrastho nikaṭasthaśca । tasya samāropitasya sannidhānāsannidhānācca jñānapratibhāsasya na bhedaḥ sphuṭatvenāsphuṭatvena vā । tataḥ svalakṣaṇādanya ucyate । sāmānyena lakṣaṇaṃ sāmānyalakṣaṇam । sādhāraṇaṃ rūpamityarthaḥ ।</p>

<h3 id='77,iii'>77,iii <small></small></h3>

<p>samāropyamāṇaṃ hi rūpaṃ sakalavahnisādhāraṇam । tataḥ tat sāmānyalakṣaṇam ॥</p>

<p>&lt;78&gt;</p>

<h2 id='1.17'>1.17</h2>

<h3 id='78,i'>78,i <small>(<a href='docExplore?doc_id=NBṬ_78,i_78,iii'>NBṬ_78,i_78,iii</a>)</small></h3>

<p>taccānumānasya grāhyaṃ darśayitumāha —</p>
<p>("so'numānasya viṣayaḥ ॥ 17 ॥")(NB 1.17)</p>

<h3 id='78,ii'>78,ii <small></small></h3>

<p>so'numānasya viṣayo grāhyarūpaḥ । sarvanāmno'bhidheyavalliṅgaparigrahaḥ ।</p>

<h3 id='78,iii'>78,iii <small></small></h3>

<p>sāmānyalakṣaṇamanumānasya viṣayaṃ vyākhyātukāmenāyaṃ svalakṣaṇasvarūpākhyānagrantha āvarttanīyaḥ syāt । tato lāghavārthaṃ pratyakṣapariccheda evānumānaviṣaya uktaḥ ॥</p>

<p>&lt;79&gt;</p>

<h2 id='1.18'>1.18</h2>

<h3 id='79,i'>79,i <small>(<a href='docExplore?doc_id=NBṬ_79,i_79,ii'>NBṬ_79,i_79,ii</a>)</small></h3>

<p>viṣayavipratipattiṃ nirākṛtya phalavipratiparttiṃ nirākarttumāha —</p>
<p>("tadeva ca pratyakṣaṃ jñānaṃ pramāṇaphalam ॥ 18 ॥")(NB 1.18)</p>

<h3 id='79,ii'>79,ii <small></small></h3>

<p>tadeveti । yadevānantaramuktaṃ pratyakṣaṃ jñānaṃ tadeva pramāṇasya phalam ॥</p>

<h2 id='1.19'>1.19</h2>

<h3 id='79,iii'>79,iii <small>(<a href='docExplore?doc_id=NBṬ_79,iii_79,vii'>NBṬ_79,iii_79,vii</a>)</small></h3>

<p>kathaṃ pramāṇaphalamityāha —</p>
<p>("arthapratītirūpatvāt ॥ 19 ॥")(NB 1.19)</p>

<h3 id='79,iv'>79,iv <small></small></h3>

<p>arthasya pratītiravagamaḥ, saiva rūpaṃ yasya pratyakṣajñānasya tadarthapratītirūpam । tasya bhāvaḥ, tasmāt ।</p>

<h3 id='79,v'>79,v <small></small></h3>

<p>etaduktaṃ bhavati — prāpakaṃ jñānaṃ pramāṇam । prāpaṇaśaktiśca na kevalādarthāvinābhāvitvād bhavati । bījādyavinābhāvino'pyaṅkurāderaprāpakatvāt । tasmāt prāpyādarthādutpattāvapyasya jñānasyā'sti kaścidavaśyakarttavyaḥ prāpakavyāpāroyena kṛtenārthaḥ prāpito bhavati ।</p>

<h3 id='79,vi'>79,vi <small></small></h3>

<p>sa eva ca pramāṇaphalam, yadanuṣṭhānāt prāpakaṃ bhavati jñānam । uktaṃ ca purastāt "pravṛttiviṣayapradarśanameva prāpakasya prāpakavyāpāro nāma" ।</p>

<h3 id='79,vii'>79,vii <small></small></h3>

<p>tadeva ca pratyakṣam arthapratītirūpam arthapradarśanarūpam । atastadeva pramāṇaphalam ॥</p>

<p>&lt;81&gt;</p>

<h2 id='1.20'>1.20</h2>

<h3 id='81,i'>81,i <small>(<a href='docExplore?doc_id=NBṬ_81,i_81,ii'>NBṬ_81,i_81,ii</a>)</small></h3>

<p>yadi tarhi jñānaṃ pramitirūpatvāt pramāṇaphalam, kiṃ tarhi pramāṇamityāha —</p>
<p>("arthasārūpyamasya pramāṇam ॥ 20 ॥")(NB 1.20)</p>

<h3 id='81,ii'>81,ii <small></small></h3>

<p>arthena saha yat sārūpyaṃ sādṛśyam asya jñānasya tat pramāṇam । iha yasmādviṣayād vijñānamudeti tadviṣayasadṛśaṃ tad bhavati । yathā nīlādutpadyamānaṃ nīlasadṛśam । tacca sārūpyaṃ sādṛśyam ākāra ityābhāsa ityapi vyapadiśyate ॥</p>

<h2 id='1.21'>1.21</h2>

<h3 id='81,iii'>81,iii <small>(<a href='docExplore?doc_id=NBṬ_81,iii_82,i'>NBṬ_81,iii_82,i</a>)</small></h3>

<p>nanu ca jñānādavyatiriktaṃ sādṛśyam । tathā ca sati tadeva jñānaṃ pramāṇaṃ tadeva ca pramāṇaphalam । na caikaṃ vastu sādhyaṃ sādhanaṃ copapadyate । tat kathaṃ sārūpyaṃ pramāṇamityāha —</p>
<p>("tadvaśādarthapratītisiddheriti ॥ 21 ॥")(NB 1.21)</p>

<p>&lt;॥ pratyakṣaparicchedaḥ ॥&gt;</p>

<p>&lt;82&gt;</p>

<h3 id='82,i'>82,i <small></small></h3>

<p>tadvaśāditi । taditi sārūpyam, tasya vaśāt sārūpyasāmarthyāt । arthasya pratītiḥ avabodhaḥ । tasyāḥ siddhiḥ । tatsiddheḥ kāraṇāt । arthasya pratītirūpaṃ pratyakṣaṃ vijñānaṃ sārūpyavaśāt siddhyati pratītaṃ bhavatītyarthaḥ । nīlanirbhāsaṃ hi vijñānaṃ yataḥ, tasmāt nīlasya pratītiravasīyate । yebhyo hi cakṣurādibhyo vijñānamutpadyate na tadvaśāt tajjñānaṃ nīlasya saṃvedanaṃ śakyate'vasthāpayitum । nīlasadṛśaṃ tu anubhūyamānaṃ nīlasya saṃvedanamavasthāpyate ।</p>

<h3 id='82,ii'>82,ii <small>(<a href='docExplore?doc_id=NBṬ_82,ii_83,i'>NBṬ_82,ii_83,i</a>)</small></h3>

<p>na cātra janyajanakabhāvanibandhanaḥ, sādhyasādhanabhāvaḥ, yenaikasmin vastuni virodhaḥ syāt । api tu vyavasthāpyavyavasthāpanabhāvena । tata ekasya vastunaḥ kiñcidrūpaṃ pramāṇaṃ kiñcit pramāṇaphalaṃ na virudhyate ।</p>

<p>&lt;83&gt;</p>

<h3 id='83,i'>83,i <small></small></h3>

<p>vyavasthāpanaheturhi sārūpyaṃ tasya jñānasya । vyavasthāpyaṃ ca nīlasaṃvedanarūpam ।</p>

<h3 id='83,ii'>83,ii <small>(<a href='docExplore?doc_id=NBṬ_83,ii_83,iii'>NBṬ_83,ii_83,iii</a>)</small></h3>

<p>vyavasthāpyavyavasthāpakabhāvo'pi kathamekaraya jñānasyeti cet । ucyate । nīlasadṛśamanubhūya tadvijñānaṃ yato nīlasya grāhakamavasthāpyate niścayapratyayena, tasmāt sārūpyamanubhūtaṃ vyavasthāpanahetuḥ । niścayapratyayena ca tajjñānaṃ nīlasaṃvedanamavasthāpyamānaṃ vyavasthāpyam ।</p>

<h3 id='83,iii'>83,iii <small></small></h3>

<p>tasmādasārūpyavyāvṛttyā sārūpyaṃ jñānasya vyavasthāpanahetuḥ । anīlabodhavyāvṛttyā ca nīlabodharūpatvaṃ vyavasthāpyam ।</p>

<p>&lt;84&gt;</p>

<h3 id='84,i'>84,i <small>(<a href='docExplore?doc_id=NBṬ_84,i'>NBṬ_84,i</a>)</small></h3>

<p>vyavasthāpakaśca vikalpapratyayaḥ pratyakṣabalotpanno draṣṭavyaḥ । na tu nirvikalpakatvāt pratyakṣameva nīlabodharūpatvenātmānamavasthāpayituṃ śaknoti । niścayapratyayenāvyavasthāpitaṃ sadapi nīlabodharūpaṃ vijñānamasatkalpameva । tasmānniścayena nīlabodharūpaṃ vyavasthāpitaṃ vijñānaṃ nīlabodhātmanā sad bhavati ।</p>

<h3 id='84,ii'>84,ii <small>(<a href='docExplore?doc_id=NBṬ_84,ii_85,i'>NBṬ_84,ii_85,i</a>)</small></h3>

<p>tasmādadhyavasāyaṃ kurvadeva pratyakṣaṃ pramāṇaṃ bhavati । akṛte tvadhyavasāye nīlabodharūpatvenāvyavasthāpitaṃ bhavati vijñānam । tathā ca pramāṇaphalamarthādhigamarūpamaniṣpannam । ataḥ sādhakatamatvābhāvāt pramāṇameva na syājjñānam ।</p>

<p>&lt;85&gt;</p>

<h3 id='85,i'>85,i <small></small></h3>

<p>janitena tvadhyavasāyena sārūpyavaśānnīlabodharūpe jñāne vyavasthāpyamāne sārūpyaṃ vyavasthāpanahetutvāt pramāṇaṃ siddhaṃ bhavati ।</p>

<h3 id='85,ii'>85,ii <small>(<a href='docExplore?doc_id=NBṬ_85,ii'>NBṬ_85,ii</a>)</small></h3>

<p>yadyevamadhyavasāyasahitameva pratyakṣaṃ pramāṇaṃ syāt na kevalamiti cet । naitadevam । yasmāt pratyakṣabalotpannenādhyavasāyena dṛśyatvenārtho'vasīyate notprekṣitatvena । darśanañcārthasākṣātkaraṇākhyaṃ pratyakṣavyāpāraḥ । utprekṣaṇaṃ tu vikalpavyāpāraḥ । tathāhi parokṣamarthaṃ &lt;86&gt; vikalpayanta utprekṣāmahe na tu paśyāma iti utprekṣātmakaṃ vikalpavyāpāramanubhavādadhyavasyanti । tasmāt svavyāpāraṃ tiraskṛtya pratyakṣavyāpāramādarśayati yatrārthe pratyakṣapūrvako'dhyavasāyastatra pratyakṣaṃ kevalameva pramāṇamiti ॥</p>

<p>&lt;॥ ācāryadharmottaraviracitāyāṃ nyāyabinduṭīkāyāṃ pratyakṣaparicchedaḥ prathamaḥ ॥&gt;</p>

<p>&lt;87&gt;</p>

<h2 id='2'>2</h2>

<p>&lt;dvitīyaḥ svārthānumānaparicchedaḥ ।&gt;</p>

<h2 id='2.1'>2.1</h2>

<h3 id='87,i'>87,i <small>(<a href='docExplore?doc_id=NBṬ_87,i_87,ii'>NBṬ_87,i_87,ii</a>)</small></h3>

<p>evaṃ pratyakṣaṃ vyākhyāyānumānaṃ vyākhyātukāma āha —</p>
<p>("anumānaṃ dvidhā ॥ 1 ॥")(NB 2.1)</p>

<h3 id='87,ii'>87,ii <small></small></h3>

<p>anumānaṃ dvidhā dviprakāram । athānumānalakṣaṇe vaktavye kimakasmāt prakārabhedaḥ kathyate ? ucyate । parārthānumānaṃ śabdātmakam, svārthānumānaṃ tu jñānātmakam । tayoratyantabhedāt naikaṃ lakṣaṇamasti । tatastayoḥ pratiniyataṃ lakṣaṇamākhyātuṃ prakārabhedaḥ kathyate । prakārabhedo hi vyaktibhedaḥ । vyaktibhede ca kathite prativyaktiniyataṃ lakṣaṇaṃ śakyate vaktum । nānyathā । tato lakṣaṇanirdeśāṅgameva prakārabhedakathanam । aśakyatāṃ ca prakārabhedakathanamantareṇa lakṣaṇanirdeśasya jñātvā prāk prakārabhedaḥ kathyata iti ॥</p>

<p>&lt;88&gt;</p>

<h2 id='2.2'>2.2</h2>

<h3 id='88,i'>88,i <small>(<a href='docExplore?doc_id=NBṬ_88,i_88,ii'>NBṬ_88,i_88,ii</a>)</small></h3>

<p>kiṃ punastad dvaividhyamityāha —</p>
<p>("svārthaṃ parārthaṃ ca ॥ 2 ॥")(NB 2.2)</p>

<h3 id='88,ii'>88,ii <small></small></h3>

<p>svasmāyidaṃ svārtham । yena svayaṃ pratipadyate tat svārtham । parasmāyidaṃ parārtham । yena paraṃ pratipādayati tat parārtham ॥</p>

<p>&lt;89&gt;</p>

<h2 id='2.3'>2.3</h2>

<h3 id='89,i'>89,i <small>(<a href='docExplore?doc_id=NBṬ_89,i_90,i'>NBṬ_89,i_90,i</a>)</small></h3>

<p>("tatra svārthaṃ trirūpālliṅgād yadanumeye jñānaṃ tadanumānam ॥ 3 ॥")(NB 2.3)</p>

<h3 id='89,ii'>89,ii <small></small></h3>

<p>tatra tayoḥ svārthaparārthānumānayormadhye svārthaṃ jñānaṃ kiṃviśiṣṭamityāha — trirūpāditi । trīṇi rūpāṇi yasya vakṣyamāṇalakṣaṇāni tat trirūpam । liṅgyate gamyate'nenā'rtha iti &lt;90&gt; liṅgam । tasmāt trirūpālliṅgāt yat jātaṃ jñānam iti । etad hetudvāreṇa viśeṣaṇam । tat trirūpācca liṅgāt trirūpaliṅgālambanamapyutpadyata iti viśinaṣṭi — anumeya iti । etacca viṣayadvāreṇa viśe ṣaṇam ।</p>

<h3 id='90,i'>90,i <small></small></h3>

<p>trirūpālliṅgādyadutpannamanumeyālambanaṃ jñānaṃ tat svārthamanumānamiti ॥</p>

<h2 id='2.4'>2.4</h2>

<h3 id='90,ii'>90,ii <small>(<a href='docExplore?doc_id=NBṬ_90,ii_90,iii'>NBṬ_90,ii_90,iii</a>)</small></h3>

<p>lakṣaṇavipratipattiṃ nirākṛtya phalavipratipattiṃ nirākarttumāha —</p>
<p>("pramāṇaphalavyavasthā'trāpi pratyakṣavat ॥ 4 ॥")(NB 2.4)</p>

<h3 id='90,iii'>90,iii <small></small></h3>

<p>pramāṇasya yat phalaṃ tasya yā vyavasthā sā'trānumāne'pi pratyakṣa iva pratyakṣavat veditavyā ।</p>

<p>&lt;91&gt;</p>

<h2 id='2.5'>2.5</h2>

<h3 id='91,i'>91,i <small>(<a href='docExplore?doc_id=NBṬ_91,i_91,ii'>NBṬ_91,i_91,ii</a>)</small></h3>

<p>yathā hi nīlasarūpaṃ pratyakṣamanubhūyamānaṃ nīlabodharūpamavasthāpyate, tena nīlasārūpyaṃ vyavasthāpanahetuḥ pramāṇam, nīlabodharūpaṃ tu vyavasthāpyamānaṃ pramāṇaphalam; tadvad anumānaṃ nīlākāramutpadyamānaṃ nīlabodharūpamavasthāpyate, tena nīlasārūpyamasya pramāṇam, nīlavikalpanarūpaṃ tvasya pramāṇaphalam । sārūpyavaśāddhi tannīlapratītirūpaṃ sidhyati । nānyatheti ॥</p>

<h3 id='91,ii'>91,ii <small></small></h3>

<p>evamiha saṃkhyālakṣaṇaphalavipratipattayaḥ । pratyakṣaparicchede tu gocaravipratipattirnirākṛtā । lakṣaṇanirdeśaprasaṅgena tu trirūpaṃ liṅgaṃ prastutam । tadeva vyākhyātumāha —</p>
<p>("trairūpyaṃ punarliṅgasyānumeye sattvameva, sapakṣa eva sattvam, asapakṣe cāsattvameva niścitam ॥ 5 ॥")(NB 2.5)</p>

<h3 id='91,iii'>91,iii <small>(<a href='docExplore?doc_id=NBṬ_91,iii'>NBṬ_91,iii</a>)</small></h3>

<p>trairūpyamityādi । liṅgasya yat trairūpyaṃ yāni trīṇi rūpāṇi tadidamucyata iti śeṣaḥ । kiṃ punastat trairūpyamityāha — anumeyaṃ vakṣyamāṇalakṣaṇam । tasmin liṅgasya sattvameva niścitam — ekaṃ rūpam । yadyapi cātra niścitagrahaṇaṃ na kṛtaṃ tathāpi ante kṛtaṃ prakrāntayordvayorapi rūpayorapekṣaṇīyam । yato na yogyatayā liṅgaṃ parokṣa jñānasya nimitam । yathā &lt;92&gt; bījamaṅkurasya । adṛṣṭād dhūmād agnerapratipatteḥ । nāpi svaviṣayajñānāpekṣaṃ parokṣārthaprakāśanaṃ । yathā pradīpo ghaṭādeḥ । dṛṣṭādapyaniścitasambandhādapratipatteḥ । tasmāt parokṣārthanāntarīyakatayā niścayanameva liṅgasya parokṣārthapratipādanavyāpāraḥ । nāparaḥ kaścit । ato'nvayavyatirekapakṣadharmatvaniścayo liṅgavyāpārātmakatvādavaśyakarttavya iti sarveṣu rūpeṣu niścitagrahaṇamapekṣaṇīyam ।</p>

<h3 id='92,i'>92,i <small>(<a href='docExplore?doc_id=NBṬ_92,i'>NBṬ_92,i</a>)</small></h3>

<p>tatra sattvavacanenāsiddhaṃ cākṣuṣatvādi nirastam । evakāreṇa pakṣaikadeśāsiddho nirastaḥ । yathā cetanāstaravaḥ svāpāditi । pakṣīkṛteṣu taruṣu patrasaṅkocalakṣaṇaḥ svāpa ekadeśe na siddhaḥ । na hi sarve vṛkṣā rātrau patrasaṃkocabhājaḥ kintu kecideva । sattvavacanasya &lt;93&gt; paścātkṛtenaivakāreṇāsādhāraṇo dharmo nirastaḥ । yadi hi "anumeya eva sattvam" iti kuryāt śrāvaṇatvameva hetuḥ syāt । niścitagrahaṇena sandigdhāsiddhaḥ sarvo nirastaḥ ।</p>

<h3 id='93,i'>93,i <small>(<a href='docExplore?doc_id=NBṬ_93,i'>NBṬ_93,i</a>)</small></h3>

<p>sapakṣo vakṣyamāṇalakṣaṇaḥ । tasminneva sattvaṃ niścitamiti dvitīyaṃ rūpam । ihāpi &lt;94&gt; sattvagrahaṇena viruddho nirastaḥ । sa hi nāsti sapakṣe । evakāreṇa sādhāraṇānaikāntikaḥ । sa hi na sapakṣa eva varttata kintūbhayatrāpi । sattvagrahaṇāt pūrvāvadhāraṇavacanena sapakṣāvyāpisattākasyāpi prayatnānantarīyakasya hetutvaṃ kathitam । paścādavadhāraṇe tvayamarthaḥ syāt — sapakṣe sattvameva yasya sa heturiti prayatnānantarīyakatvaṃ na hetuḥ syāt । niścitavacanena sandigdhānvayo'naikāntiko nirastaḥ । yathā sarvajñaḥ kaścid vaktṛtvāt । vaktṛtvaṃ hi sapakṣe sandigdham ।</p>

<h3 id='94,i'>94,i <small>(<a href='docExplore?doc_id=NBṬ_94,i'>NBṬ_94,i</a>)</small></h3>

<p>asapakṣo vakṣyamāṇalakṣaṇaḥ । tasminnasattvameva niścitam — tṛtīyaṃ rūpam । tatrāsattvagrahaṇena viruddhasya nirāsaḥ । viruddho hi vipakṣe'sti । evakāreṇa sādhāraṇasya vipakṣaikadeśavṛtternirāsaḥ । prayatnānantarīyakatve sādhye hyanityatvaṃ vipakṣaikadeśe vidyudādau asti, ākāśādau nāsti । tato niyamenāsya nirāsaḥ । asattvaśabdāddhi pūrvasminnavadhāraṇe'yamarthaḥ syāt — vipakṣa eva yo nāsti sa hetuḥ । tathā ca prayatnānantarīyakatvaṃ sapakṣe'pi sarvatra &lt;95&gt; nāsti । tato na hetuḥ syāt । tataḥ pūrvaṃ na kṛtam । niścitagrahaṇena sandigdhavipakṣavyāvṛttiko'naikāntiko nirastaḥ ।</p>

<h3 id='95,i'>95,i <small>(<a href='docExplore?doc_id=NBṬ_95,i'>NBṬ_95,i</a>)</small></h3>

<p>nanu ca sapakṣa eva sattvamityukte vipakṣe'sattvameveti yamyata eva । tat kimarthaṃ punarubhayorupādānaṃ kṛtam ? ucyate । anvayo vyatireko vā prayujyamānaḥ niyamavāneva prayoktavyo nānyatheti darśayituṃdvayorapyupādānaṃ kṛtam । aniyate hi dvayorapi prayoge'yamarthaḥ syāt — sapakṣe yo'sti vipakṣe ca yo nāsti sa heturiti । tathā ca sati sa śyāmaḥtatputratvāt dṛśyamāna&lt;96&gt;putravaditi tatputratvaṃ hetuḥ syāt । tasmānniyamavatorevānvayavyatirekayoḥ prayogaḥ karttavyo yena pratibandho gamyeta sādhanasya sādhyena । niyamavatośca prayoge'vaśyakarttavye dvayoreka eva prayoktavyo na dvāviti niyamavānevānvayo vyatireko vā prayoktavya iti śikṣaṇārthaṃ dvayorupādānamiti ॥</p>

<h2 id='2.6'>2.6</h2>

<h3 id='96,i'>96,i <small>(<a href='docExplore?doc_id=NBṬ_96,i_97,i'>NBṬ_96,i_97,i</a>)</small></h3>

<p>trairūpyakathanaprasaṅgenānumeyaḥ sapakṣo vipakṣaścoktaḥ । teṣāṃ lakṣaṇaṃ vaktavyam । tatra ko'numeya ityāha —</p>

<h3 id='96,ii'>96,ii <small></small></h3>

<p>("anumeyo'tra jijñāsitaviśeṣo dharmī ॥ 6 ॥")(NB 2.6)</p>

<p>&lt;97&gt;</p>

<h3 id='97,i'>97,i <small></small></h3>

<p>anumeyo'tretyādi । atra hetulakṣaṇe niścetavye dharmo anumeyaḥ । anyatra tu sādhyapratipattikāle samudāyo'numeyaḥ । vyāptiniścayakāle tu dharmo'numeya iti darśayitum "atra" grahaṇam । jijñāsito jñātumiṣṭo viśeṣo dharmo yasya dharmiṇaḥ sa tathoktaḥ ॥</p>

<h2 id='2.7'>2.7</h2>

<h3 id='97,ii'>97,ii <small>(<a href='docExplore?doc_id=NBṬ_97,ii_98,i'>NBṬ_97,ii_98,i</a>)</small></h3>

<p>kaḥ sapakṣaḥ ?</p>
<p>("sādhyadharmasāmānyena samāno'rthaḥ sapakṣaḥ ॥ 7 ॥")(NB 2.7)</p>

<h3 id='97,iii'>97,iii <small></small></h3>

<p>samāno'rthaḥ sapakṣaḥ । samānaḥ sadṛśo yo'rthaḥ pakṣeṇa sa pakṣa ukta upacārāt samānaśabdena viśeṣyate । samānaḥ pakṣaḥ sapakṣaḥ, samānasya ca saśabdādeśaḥ ।</p>

<p>&lt;98&gt;</p>

<h3 id='98,i'>98,i <small></small></h3>

<p>syādetat — kiṃ tat pakṣasapakṣayoḥ sāmānyaṃ yena samānaḥ sapakṣaḥ pakṣeṇetyāha — sādhyadharmasāmānyeneti । sādhyaścāsau asiddhatvāt, dharmaśca parāśritatvāt sādhyadharmaḥ । na ca viśeṣaḥ sādhyaḥ, api tu sāmānyam । ata iha sāmānyaṃ sādhyamuktam । sādhyadharmaścāsau sāmānyaṃ ceti sādhyadharmasāmānyena samānaḥ pakṣeṇa sapakṣa ityarthaḥ ॥</p>

<h2 id='2.8'>2.8</h2>

<h3 id='98,ii'>98,ii <small>(<a href='docExplore?doc_id=NBṬ_98,ii_98,iii'>NBṬ_98,ii_98,iii</a>)</small></h3>

<p>ko'sapakṣa ityāha —</p>
<p>("na sapakṣo'sapakṣaḥ ॥ 8 ॥")(NB 2.8)</p>

<h3 id='98,iii'>98,iii <small></small></h3>

<p>na sapakṣo'sapakṣaḥ । sapakṣo yo na bhavati so'sapakṣaḥ ॥</p>

<h2 id='2.9'>2.9</h2>

<h3 id='98,iv'>98,iv <small>(<a href='docExplore?doc_id=NBṬ_98,iv_100,i'>NBṬ_98,iv_100,i</a>)</small></h3>

<p>kaśca sapakṣo na bhavati ?</p>
<p>&lt;99&gt;</p>
<p>("tato'nyastadviruddhastadabhāvaśceti ॥ 9 ॥")(NB 2.9)</p>

<h3 id='99,i'>99,i <small></small></h3>

<p>tataḥ sapakṣād anyaḥ । tena ca viruddhaḥ । tasya ca sapakṣasyābhāvaḥ । sapakṣādanyatvaṃ tadviruddhatvaṃ ca na tāvat pratyetuṃ śakyaṃ yāvat sapakṣasvabhāvābhāvo na vijñātaḥ । tasmādanyatvaviruddhatvapratītisāmarthyāt sapakṣābhāvarūpau pratītāvanyaviruddhau ।</p>

<p>&lt;100&gt;</p>

<h3 id='100,i'>100,i <small></small></h3>

<p>tato'bhāvaḥ sākṣāt sapakṣābhāvarūpaḥ pratīyate । anyaviruddhau tu sāmarthyādabhāvarūpau pratīyete । tatastrayāṇāmapyasapakṣatvam ॥</p>

<h2 id='2.10'>2.10</h2>

<h3 id='100,ii'>100,ii <small>(<a href='docExplore?doc_id=NBṬ_100,ii_100,iii'>NBṬ_100,ii_100,iii</a>)</small></h3>

<p>("trirūpāṇi ca trīṇyeva liṅgāni ॥ 10 ॥")(NB 2.10)</p>

<h3 id='100,iii'>100,iii <small></small></h3>

<p>uktena trairūpyeṇa trirūpāṇi ca trīṇyeva liṅgāni iti । cakāro vaktavyāntarasamuccayārthaḥ । trairūpyamādau pṛṣṭaṃ trirūpāṇi ca liṅgāni pareṇa । tatra trairūpyamuktam । trirūpāṇi cocyante — trīṇyeva trirūpāṇi liṅgāni । trayastrirūpaliṅgaprakārā ityarthaḥ ॥</p>

<h2 id='2.11'>2.11</h2>

<h3 id='100,iv'>100,iv <small>(<a href='docExplore?doc_id=NBṬ_100,iv_100,v'>NBṬ_100,iv_100,v</a>)</small></h3>

<p>kāni punastānītyāha —</p>
<p>("anupalabdhiḥ svabhāvaḥ kāryaṃ ceti ॥ 11 ॥")(NB 2.11)</p>

<h3 id='100,v'>100,v <small></small></h3>

<p>pratiṣedhyasya sādhyasyānupalabdhistrirūpā । vidheyasya sādhyasya svabhāvaśca trirūpaḥ, kārya ca ॥</p>

<p>&lt;101&gt;</p>

<h2 id='2.12'>2.12</h2>

<h3 id='101,i'>101,i <small>(<a href='docExplore?doc_id=NBṬ_101,i_101,ii'>NBṬ_101,i_101,ii</a>)</small></h3>

<p>anupalabdhimudāharttumāha —</p>
<p>("tatrānupalabdhiryathā — na pradeśaviśeṣe kvacid ghaṭaḥ, upalabdhilakṣaṇaprāptasyānupalabdheriti ॥ 12 ॥")(NB 2.12)</p>

<h3 id='101,ii'>101,ii <small></small></h3>

<p>yathetyādi । yathetyupapradarśanārtham । yatheyamanupalabdhistathānyāpi । na tviyamevetyarthaḥ । pradeśa ekadeśaḥ । viśiṣyata iti viśeṣaḥ pratipattṛpratyakṣaḥ । tādṛśaśca na sarvaḥ pradeśaḥ । tadāha — kvacid iti । pratipattṛpratyakṣe kvacideva pradeśa iti dharmo । na ghaṭa iti sādhyam । upalabdhirjñānam । tasyā lakṣaṇaṃ janikā sāmagrī । tayā hi upalabdhirlakṣyate । tatprāpto'rthojanakatvena sāmagryantarbhāvāt । upalabdhilakṣaṇaprāpto dṛśya ityarthaḥ । tasyānupalabdheḥ — ityayaṃ hetuḥ ।</p>

<h3 id='101,iii'>101,iii <small>(<a href='docExplore?doc_id=NBṬ_101,iii'>NBṬ_101,iii</a>)</small></h3>

<p>atha yo yatra nāsti sa kathaṃ tatra dṛśyaḥ ? dṛśyatvasamāropādasannapi dṛśya ucyate । yaścaivaṃ sambhāvyate — yadyasāvatra bhaved dṛśya eva bhavediti । sa tatra avidyamāno'pi dṛśyaḥ samāropyaḥ । kaścaivaṃ sambhāvyaḥ ? yasya samagrāṇi svālambanadarśanakāraṇāni bhavanti । kadā ca tāni samagrāṇi gamyante ? yadaikajñānasaṃsargivastvantaropalambhaḥ । ekendriyajñānagrāhyaṃ locanādipraṇidhānābhimukhaṃ vastudvayamanyonyāpekṣamekajñānasaṃsargi kathyate । tayorhi &lt;102&gt; satornaikaniyatā bhavati pratipattiḥ । yogyatāyā dvayorapyaviśiṣṭatvāt । tasmādekajñānasaṃsargiṇi dṛśyamāne satyekasminnitarat samagradarśanasāmagrīkaṃ yadi bhaved dṛśyameva bhavediti sambhāvitaṃ dṛśyatvamāropyate । tasyānupalambho dṛśyānupalambhaḥ । tasmāt sa eva ghaṭaviviktapradeśastadālambanaṃ ca jñānaṃ dṛśyānupalambhaniścayahetutvāt dṛśyānupalambha ucyate ।</p>

<h3 id='102,i'>102,i <small>(<a href='docExplore?doc_id=NBṬ_102,i'>NBṬ_102,i</a>)</small></h3>

<p>yāvaddhi ekajñānasaṃsargi vastu na niścitam, tajjñānaṃ ca, na tāvad dṛśyānupalambhaniścayaḥ । tato vastu anupalambha ucyate, tajjñānaṃ ca । darśananivṛttimātraṃ tu svayamaniścitatvādagamakam । tato dṛśyaghaṭarahitaḥ pradeśaḥ, tajjñānaṃ ca vacanasāmarthyādeva dṛśyānupalambharūpamuktaṃ draṣṭavyam ॥</p>

<p>&lt;103&gt;</p>

<h2 id='2.13'>2.13</h2>

<h3 id='103,i'>103,i <small>(<a href='docExplore?doc_id=NBṬ_103,i_103,ii'>NBṬ_103,i_103,ii</a>)</small></h3>

<p>kā punarupalabdhilakṣaṇaprāptirityāha —</p>
<p>("upalabdhilakṣaṇaprāptirupalambhapratyayāntarasākalyaṃ svabhāvaviśeṣaśca ॥ 13 ॥")(NB 2.13)</p>

<h3 id='103,ii'>103,ii <small></small></h3>

<p>upalabdhilakṣaṇaprāptiḥ — upalabdhilakṣaṇaprāptatvaṃ ghaṭasya upalambhapratyayāntarasākalyamiti । jñānasya ghaṭo'pi janakaḥ, anye ca cakṣurādayaḥ । ghaṭād dṛśyādanye hetavaḥ pratyayāntarāṇi । teṣāṃ sākalyaṃ sannidhiḥ । svabhāva eva viśiṣyate tadanyasmāditi viśeṣo viśiṣṭa ityarthaḥ । tadayaṃ viśiṣṭaḥ svabhāvaḥ pratyayāntarasākalyaṃ caitad dvayamupalabdhilakṣaṇaprāptatvaṃ ghaṭāderdraṣṭavyam ॥</p>

<p>&lt;104&gt;</p>

<h2 id='2.14'>2.14</h2>

<h3 id='104,i'>104,i <small>(<a href='docExplore?doc_id=NBṬ_104,i_104,ii'>NBṬ_104,i_104,ii</a>)</small></h3>

<p>kīdṛśaḥ svabhāvaviśeṣa ityāha —</p>
<p>("yaḥ svabhāvaḥ satsvanyeṣūpalambhapratyayeṣu san pratyakṣa eva bhavati sa svabhāvaviśeṣaḥ ॥ 14 ॥")(NB 2.14)</p>

<h3 id='104,ii'>104,ii <small></small></h3>

<p>satsvityādi । upalambhasya yāni ghaṭād dṛśyād pratyayāntarāṇi teṣu satsu vidyamāneṣu yaḥ svabhāvaḥ san pratyakṣa eva bhavati sa svabhāvaviśeṣaḥ । tadayamatrārthaḥ — ekapratipattrapekṣamidaṃ pratyakṣalakṣaṇam । tathā ca sati draṣṭuṃ pravṛttasyaikasya draṣṭurdṛśyamāna ubhayavān bhāvaḥ । adṛśyamānāstu deśakālasvabhāvaviprakṛṣṭāḥ svabhāvaviśeṣarahitāḥ pratyayāntarasākalyavantastu । yairhi pratyayaiḥ sa draṣṭā paśyati te sannihitāḥ । ataśca sannihitā yad draṣṭuṃ pravṛttaḥ saḥ । &lt;105&gt; draṣṭumapravṛttasya tu yogyadeśasthā api draṣṭuṃ te na śakyāḥ pratyayāntaravaikalyavantaḥ, svabhāvaviśeṣayuktāstu । dūradeśakālāstu ubhayavikalāḥ । tadevaṃ paśyataḥ kasyacinna pratyayāntaravikalo nāma, svabhāvaviśeṣavikalastu bhavet । apaśyatastu draṣṭuṃ śakyo yogyadeśasthaḥ pratyayāntaravikala । anye tūbhayavikalā iti ॥</p>

<p>&lt;106&gt;</p>

<h2 id='2.15'>2.15</h2>

<h3 id='106,i'>106,i <small>(<a href='docExplore?doc_id=NBṬ_106,i_106,ii'>NBṬ_106,i_106,ii</a>)</small></h3>

<p>anupalabdhimudāhṛtya svabhāvamudāharttumāha —</p>
<p>("svabhāvaḥ svasattāmātrabhāvini sādhyadharme hetuḥ ॥ 15 ॥")(NB 2.15)</p>

<h3 id='106,ii'>106,ii <small></small></h3>

<p>svabhāva ityādi । svabhāvo heturiti sambandhaḥ । kīdṛśo hetuḥ sādhyasya svabhāva ityāha — svasya ātmanaḥ sattā । saiva kevalā svasattāmātram । tasmin sati bhavituṃ śīlaṃ yasyeti । yo hetorātmanaḥ sattāmapekṣya vidyamāno bhavati, na tu hetusattāyā vyatiriktaṃ kañciddhetumapekṣate sa svasattāmātrabhāvī sādhyaḥ । tasmin sādhye yo hetuḥ sa svabhāvaḥ tasya sādhyasya nānyaḥ ॥</p>

<h2 id='2.16'>2.16</h2>

<h3 id='106,iii'>106,iii <small>(<a href='docExplore?doc_id=NBṬ_106,iii_106,iv'>NBṬ_106,iii_106,iv</a>)</small></h3>

<p>udāharaṇam —</p>
<p>("yathā vṛkṣo'yaṃ śiṃśapātvāditi ॥ 16 ॥")(NB 2.16)</p>

<h3 id='106,iv'>106,iv <small></small></h3>

<p>yatheti । ayam iti dharmo । vṛkṣa iti sādhyam । śiṃśapātvāditi hetuḥ । tadayamarthaḥ — vṛkṣavyavahārayogyo'yam, śiṃśapāvyavahārayogyatvāditi । yatra pracuraśiṃśape deśe'viditaśiṃśapāvyavahāro jaḍo yadā kenaciduccāṃ śiṃśapāmupādarśyocyate "ayaṃ vṛkṣaḥ" iti tadāsau jāḍyācchiṃśapāyā uccatvamapi vṛkṣavyavahārasya nimittamadhasyati tadā yāmevānuccāṃ paśyati śiṃśapāṃ tāmevāvṛkṣamavasyati । sa mūḍhaḥ śiṃśapātvamātranimitte &lt;107&gt; vṛkṣavyavahāre pravarttyate । noccatvādi nimittāntaramiha vṛkṣavyavahārasya । api tu śiṃśapātvamātraṃ nimittaṃ — śiṃśapāgataśākhādimattvaṃ nimittamityarthaḥ ॥</p>

<h2 id='2.17'>2.17</h2>

<h3 id='107,i'>107,i <small>(<a href='docExplore?doc_id=NBṬ_107,i_107,ii'>NBṬ_107,i_107,ii</a>)</small></h3>

<p>kāryamudāharttumāha —</p>
<p>("kāryaṃ yathā vahniratra dhūmāditi ॥ 17 ॥")(NB 2.17)</p>

<h3 id='107,ii'>107,ii <small></small></h3>

<p>vahniriti sādhyam । atreti dharmī । dhūmāditi hetuḥ । kāryakāraṇabhāvo loke pratyakṣānupalambhanibandhanaḥ pratīta iti na svabhāvasyeva kāryasya lakṣaṇamuktam ॥</p>

<p>&lt;108&gt;</p>

<h2 id='2.18'>2.18</h2>

<h3 id='108,i'>108,i <small>(<a href='docExplore?doc_id=NBṬ_108,i_108,ii'>NBṬ_108,i_108,ii</a>)</small></h3>

<p>nanu trirūpatvādekameva liṅgaṃ yuktam । atha prakārabhedādbhedaḥ । evaṃ sati svabhāvahetorekasyānantaprakāratvāt tritvamayuktamityāha —</p>
<p>("atra dvau vastusādhanau । ekaḥ pratiṣedhahetuḥ ॥ 18 ॥")(NB 2.18)</p>

<h3 id='108,ii'>108,ii <small></small></h3>

<p>atra dvau iti । atretyeṣu triṣu hetuṣu madhye dvau hetū vastusādhanau — vidheḥ sādhanau gamakau । ekaḥ pratiṣedhasya heturgamakaḥ । pratiṣedha iti cābhāvo'bhāvavyavahāraścokto draṣṭavyaḥ ।</p>

<p>&lt;109&gt;</p>

<h3 id='109,i'>109,i <small>(<a href='docExplore?doc_id=NBṬ_109,i'>NBṬ_109,i</a>)</small></h3>

<p>tadayamarthaḥ — hetuḥ sādhyasiddhyarthatvāt sādhyāṅgam, sādhyaṃ pradhānam । ataśca sādhyopakaraṇasya hetoḥ pradhānasādhyabhedādbhedaḥ na svarūpabhedāt । sādhyaśca kaścidvidhiḥ, kaścit pratiṣedhaḥ । vidhipratiṣedhayośca parasparaparihāreṇāvasthānāt tayorhetū bhinnau । vidhirapi kaściddhetorbhinnaḥ, kaścidabhinna । bhedābhedayorapyanyonyatyāgenātmasthiterbhinnau hetū । tataḥ sādhyasya parasparavirodhāt hetavo bhinnāḥ, na tu svata eveti ॥</p>

<h2 id='2.19'>2.19</h2>

<h3 id='109,ii'>109,ii <small>(<a href='docExplore?doc_id=NBṬ_109,ii_110,i'>NBṬ_109,ii_110,i</a>)</small></h3>

<p>kasmāt punastrayāṇāṃ hetutvam, kasmāccānyeṣāmahetutvamityāśaṅkya yathā trayāṇāmeva hetutvamanyeṣāṃ cāhetutvaṃ tadubhyaṃ darśayitumāha —</p>
<p>("svabhāvapratibandhe hi satyartho'rthaṃ gamayet ॥ 19 ॥")(NB 2.19)</p>

<p>&lt;110&gt;</p>

<h3 id='110,i'>110,i <small></small></h3>

<p>svabhāvapratibandha iti । svabhāvena pratibandhaḥ svabhāvapratibandhaḥ । sādhanaṃ kṛtā iti samāsaḥ । svabhāvapratibaddhatvaṃ pratibaddhasvabhāvatvamityarthaḥ । kāraṇe svabhāve ca sādhye svabhāvena pratibandhaḥ kāryasvabhāvayoraviśiṣṭa ityekena samāsena dvayorapi saṃgrahaḥ । hiryasmādarthe । yasmāt svabhāvapratibandhe sati sādhanārthaḥ sādhyārtha gamayet, tasmāt trayāṇāṃ gamakatvam, anyeṣāmagamakatvam ॥</p>

<h2 id='2.20'>2.20</h2>

<h3 id='110,ii'>110,ii <small>(<a href='docExplore?doc_id=NBṬ_110,ii_110,iii'>NBṬ_110,ii_110,iii</a>)</small></h3>

<p>kasmāt punaḥ svabhāvapratibandha eva sati gamyagamakabhāvo nānyathetyāha —</p>
<p>("tadapratibaddhasya tadavyabhicāraniyamābhāvāt ॥ 20 ॥")(NB 2.20)</p>

<h3 id='110,iii'>110,iii <small></small></h3>

<p>tadapratibaddhasyeti । "tad" iti svabhāva uktaḥ । tena svabhāvena apratibaddhaḥ — tadapratibaddhaḥ । yo yatra svabhāvena na pratibaddhaḥ tasyatadapratibaddhasya tadavyabhicāraniyamābhāvāt । tasyāpratibandhaviṣayasyāvyabhicāraḥ tadavyabhicāraḥ, tasya niyamaḥ tadavyabhicāraniyamaḥ, tasyābhāvāt ।</p>

<h3 id='110,iv'>110,iv <small>(<a href='docExplore?doc_id=NBṬ_110,iv'>NBṬ_110,iv</a>)</small></h3>

<p>tadayamarthaḥ — na hi yo yatra svabhāvena na pratibaddhaḥ, sa tamapratibandhaviṣayamavaśyameva na vyabhicaratīti nāsti tayoravyabhicāraniyamaḥ — avinābhāvaniyamaḥ । avyabhicāra&lt;111&gt;niyamācca gamyagamakabhāvaḥ । na hi yogyatayā pradīpavat parokṣārthapratipattinimittamiṣṭaṃ liṅgam api tvavyabhicāritvena niścitam । tataḥ svabhāvapratibandhe satyavinābhāvitvaniścayaḥ, tato gamyagamakabhāvaḥ । tasmāt svabhāvapratibandhe satyartho'rthaṃ gamayennānyatheti sthitam ॥</p>

<h2 id='2.21'>2.21</h2>

<h3 id='111,i'>111,i <small>(<a href='docExplore?doc_id=NBṬ_111,i_112,i'>NBṬ_111,i_112,i</a>)</small></h3>

<p>nanu ca parāyattasya pratibandho'parāyatte । tadiha sādhyasādhanayoḥ kasya kva pratibandha ityāha —</p>
<p>("sa ca pratibandhaḥ sādhye'rthe liṅgasya ॥ 21 ॥")(NB 2.21)</p>

<p>&lt;112&gt;</p>

<h3 id='112,i'>112,i <small></small></h3>

<p>sa ceti । sa ca svabhāvapratibandho liṅgasya sādhye'rthe । liṅgaṃ parāyattatvāt pratibaddham । sādhyastvartho'parāyattatvāt pratibandhaviyo na tu pratibaddha ityarthaḥ । tatrāyamarthaḥ — tādātmyāviśeṣe'pi yat pratibaddhaṃ tad gamakam । yat pratibandhaviṣayaḥ tad gamyam । yasya ca dharmasya yo niyataḥ svabhāvaḥ sa tatpratibaddhaḥ । yathā prayatnānantarīyakatvākhyo'nityatve । yasya tu sa cānyaśca svabhāvaḥ ca pratibandhaviṣayaḥ, na tu pratibaddhaḥ । yathā'nityatvākhyaḥ prayatnānantarīyakatvākhye । niścayāpekṣo hi gamyagamakabhāvaḥ । prayatnāntarīyakatvameva cānityatvasvabhāvaṃ niścitam । atastadeva anityatve pratibaddham । tasmānniyataviṣaya eva gamyagamakabhāvaḥ nānyatheti ॥</p>

<p>&lt;113&gt;</p>

<h2 id='2.22'>2.22</h2>

<h3 id='113,i'>113,i <small>(<a href='docExplore?doc_id=NBṬ_113,i_113,iii'>NBṬ_113,i_113,iii</a>)</small></h3>

<p>kasmāt punaḥ svabhāvapratibandho liṅgasyetyāha —</p>
<p>("vastutastādātmyāt tadutpatteśca ॥ 22 ॥")(NB 2.22)</p>

<h3 id='113,ii'>113,ii <small></small></h3>

<p>vastuta ityādi । sa sādhyo'rtha ātmā svabhāvo yasya tat tadātmā । tasya bhāvastādātmyam । tasmāddhetoḥ । yataḥ sādhyasvabhāvaṃ sādhanaṃ tasmāt tatra svabhāvapratibandha ityarthaḥ ।</p>

<h3 id='113,iii'>113,iii <small></small></h3>

<p>yadi sādhyasvabhāvaṃ sādhanaṃ sādhyasādhanayorabhedāt pratijñārthaikadeśo hetuḥ syādityā vastuta iti । paramārthasatā rūpeṇā'bhedastayoḥ । vikalpaviṣayastu yat samāropitaṃ rūpam । tadapekṣaḥ sādhyasādhanabhedaḥ । niścayāpekṣa eva hi gamyagamakabhāvaḥ । tato niścayārūḍharūpāpekṣa eva tayorbhedo yuktaḥ vāstavastvabheda iti । na kevalāt tādātmyādapi tu tataḥ sādhyādarthād utpattirliṅgasya — tadutpatteśca sādhye'rthe svabhāvapratibandho liṅgasya ॥</p>

<p>&lt;114&gt;</p>

<h2 id='2.23'>2.23</h2>

<h3 id='114,i'>114,i <small>(<a href='docExplore?doc_id=NBṬ_114,i_114,ii'>NBṬ_114,i_114,ii</a>)</small></h3>

<p>kasmānnimittadvayāt svabhāvapratibandho liṅgasya nānyasmādityāha —</p>
<p>("atatsvabhāvasyātadutpatteśca tatrāpratibaddhasvabhāvatvāt ॥ 23 ॥")(NB 2.23)</p>

<h3 id='114,ii'>114,ii <small></small></h3>

<p>atatsvabhāvasyeti । sa svabhāvo'sya so'yaṃ tatsvabhāvaḥ । na tatsvabhāvo'tatsvabhāvaḥ । tasmādutpattirasya so'yaṃ tadutpattiḥ । na tathā'tadutpattiḥ । yo yatsvabhāvo yadutpattiśca na bhavati tasya atatsvabhāvasya, atadutpatteśca । tatra atatsvabhāve anutpādake cāpratibaddhaḥ svabhāvo'syeti so'yamapratibaddhasvabhāvaḥ । tasya bhāvo'pratibaddhasvabhāvatvam । tasmādapratibaddhasvabhāvatvāt । yadyatatsvabhāve'nutpādake ca kaścit pratibaddhasvabhāvo bhaved, bhavedanyato'pi nimittāt svabhāvapratibandhaḥ । pratibaddhasvabhāvatvaṃ hi svabhāvapratibandhaḥ । na cānyaḥ kaścidāyattasvabhāvaḥ । tasmāt tādātmyatadutpattibhyāmeva svabhāvapratibandhaḥ ॥</p>

<p>&lt;116&gt;</p>

<h2 id='2.24'>2.24</h2>

<h3 id='116,i'>116,i <small>(<a href='docExplore?doc_id=NBṬ_116,i_116,ii'>NBṬ_116,i_116,ii</a>)</small></h3>

<p>bhavatu nāma tādātmyatadutpattibhyāmeva svabhāvapratibandhaḥ । kāryasvabhāvayoreva tugamakatvaṃ kathamityāha —</p>
<p>("te ca tādātmyatadutpattī svabhāvakāryayoreveti tābhyāmeva vastusiddhiḥ ॥ 24 ॥")(NB 2.24)</p>

<h3 id='116,ii'>116,ii <small></small></h3>

<p>te ceti । itiḥ tasmādarthe । yasmāt svabhāve kārye eva ca tādātmyatadutpattī sthite, tannibandhanaśca gamyagamakabhāvastasmāt tābhyāmeva kāryasvabhāvābhyāṃ vastuno vidheḥ siddhiḥ ॥</p>

<h2 id='2.25'>2.25</h2>

<h3 id='116,iii'>116,iii <small>(<a href='docExplore?doc_id=NBṬ_116,iii_116,iv'>NBṬ_116,iii_116,iv</a>)</small></h3>

<p>atha pratiṣedhasiddhiradṛśyānupalambhādapi kasmānneṣṭetyāha —</p>
<p>("pratiṣedhasiddhirapi yathoktāyā evānupalabdheḥ ॥ 25 ॥")(NB 2.25)</p>

<h3 id='116,iv'>116,iv <small></small></h3>

<p>pratiṣedhavyavahārasya siddhiryathoktā yā dṛśyānupalabdhistata eva bhavati yatastasmādanyato noktā ॥</p>

<h2 id='2.26'>2.26</h2>

<h3 id='116,v'>116,v <small>(<a href='docExplore?doc_id=NBṬ_116,v_116,vi'>NBṬ_116,v_116,vi</a>)</small></h3>

<p>tatastāvat kasmādbhavatītyāha —</p>
<p>("sati vastuni tasyā asambhavāt ॥ 26 ॥")(NB 2.26)</p>

<h3 id='116,vi'>116,vi <small></small></h3>

<p>sati tasmin pratiṣedhye vastuni, yasmād dṛśyānupalabdhirna sambhavati tasmād — asambhavāt tataḥ pratiṣedhasiddhiḥ ॥</p>

<p>&lt;117&gt;</p>

<h2 id='2.27'>2.27</h2>

<h3 id='117,i'>117,i <small>(<a href='docExplore?doc_id=NBṬ_117,i_117,iii'>NBṬ_117,i_117,iii</a>)</small></h3>

<p>atha tata eva kasmādityāha —</p>
<p>("anyathā cānupalabdhilakṣaṇaprāpteṣu deśakālasvabhāvaviprakṛṣṭeṣvartheṣvātmapratyakṣanivṛtterabhāvaniścayābhāvāt ॥ 27 ॥")(NB 2.27)</p>

<h3 id='117,ii'>117,ii <small></small></h3>

<p>anyathā ceti । sati vastuni tasyā adṛśyānupalabdheḥ sambhavādityanyathāśabdārthaḥ । etasmāt kāraṇāt nānyasyā anupalabdheḥ pratiṣedhasiddhiḥ ।</p>

<h3 id='117,iii'>117,iii <small></small></h3>

<p>kuta etat — satyapi vastuni tasyāḥ sambhava ityāha — anupalabdhilakṣaṇaprāpteṣvityādi । iha pratyayāntarasākalyāt svabhāvaviśeṣāccopalabdhilakṣaṇaprāpto'rtha uktaḥ । dvayorekaikasyāpyabhāve'nupalabdhilakṣaṇaprāpto'rtha ucyate ।</p>

<h3 id='117,iv'>117,iv <small>(<a href='docExplore?doc_id=NBṬ_117,iv_117,v'>NBṬ_117,iv_117,v</a>)</small></h3>

<p>tadihānupalabdhilakṣaṇaprāpteṣviti pratyayāntaravaikalyavanta uktāḥ । deśakālasvabhāvaviprakṛṣṭeṣviti svabhāvaviśeṣarahitā uktāḥ । deśaśca kālaśca svabhāvaśca tairviprakṛṣṭā iti vigrahaḥ । teṣvabhāvaniścayasyābhāvāt । satyapi vastuni tasyā bhāva iṣṭaḥ ।</p>

<h3 id='117,v'>117,v <small></small></h3>

<p>kasmānniścayābhāva ityāha — teṣu pratipatturātmano yat pratyakṣaṃ tasya nivṛtteḥ kāraṇāt niścayābhāvaḥ । yasmādanupalabdhilakṣaṇaprāpteṣvātmapratyakṣanivṛtterabhāvaniścayābhāvaḥ, tasmāt satyapi vastuni ātmapratyakṣanivṛttilakṣaṇāyā adṛśyānupalabdheḥ sambhavaḥ । tato yathoktāyā eva pratiṣedhasiddhiḥ ॥</p>

<p>&lt;118&gt;</p>

<h2 id='2.28'>2.28</h2>

<h3 id='118,i'>118,i <small>(<a href='docExplore?doc_id=NBṬ_118,i_118,ii'>NBṬ_118,i_118,ii</a>)</small></h3>

<p>atheyaṃ dṛśyānupalabdhiḥ kasmin kāle pramāṇam, kiṃsvabhāvā, kiṃvyāpārā cetyāha —</p>
<p>("amūḍhasmṛtisaṃskārasyātītasya varttamānasya ca pratipattṛpratyakṣasya nivṛttirabhāvavyavahārapravarttanī ॥ 28 ॥")(NB 2.28)</p>

<h3 id='118,ii'>118,ii <small></small></h3>

<p>amūḍhetyādi । pratipattuḥ pratyakṣo ghaṭādirarthaḥ, tasya nivṛttiranupalabdhiḥ tadbhāvasyabhāveti yāvat । ata evābhāvo na sādhyaḥ svabhāvānupalabdheḥ, siddhatvāt । avidyamāno'pi ca ghaṭādirekajñānasaṃsargiṇi bhūtale bhāsamāne samagrasāmagrīko jñāyamāno dṛśyatayā sambhāvitatvāt pratyakṣa uktaḥ । ata ekajñānasaṃsargo dṛśyamāno'rthastajjñānaṃ ca pratyakṣanivṛttirucyate । tato hi dṛśyamānādarthāt tadbuddheśca samagradarśanasāmagrīkatvena pratyakṣatayā sambhāvitasya nivṛttiravasīyate । tasmādarthajñāne eva pratyakṣasya ghaṭasyābhāva ucyate । na tu nivṛttimātramihābhāvaḥ, nivṛttimātrād dṛśyanivṛttyaniścayāt ।</p>

<p>&lt;119&gt;</p>

<h3 id='119,i'>119,i <small>(<a href='docExplore?doc_id=NBṬ_119,i'>NBṬ_119,i</a>)</small></h3>

<p>nanu ca dṛśyanivṛttiravasīyate dṛśyānupalambhāt । satyamevaitat । kevalamekajñānasaṃsargiṇi dṛśyamāne ghaṭo yadi bhaved dṛśya eva bhavediti dṛśyaḥ sambhāvitaḥ । tato dṛśyānupalabdhirniścitā । dṛśyānupalabdhiniścayasāmarthyādeva ca dṛśyābhāvo niścitaḥ । yadi hi dṛśyastatra bhaved dṛśyānupalambho na bhavet । ato dṛśyānupalambhaniścayād daśyābhāvaḥ sāmarthyādavasitaḥ, na vyavahṛta iti dṛśyānupalambhena vyavaharttavyaḥ ।</p>

<h3 id='119,ii'>119,ii <small>(<a href='docExplore?doc_id=NBṬ_119,ii_120,i'>NBṬ_119,ii_120,i</a>)</small></h3>

<p>tasmādarthāntaram — ekajñānasaṃsargi dṛśyamānam, tajjñānaṃ ca pratyakṣanivṛttiniścayahetutvāt pratyakṣanivṛttiruktaṃ draṣṭavyam ।</p>

<p>&lt;120&gt;</p>

<h3 id='120,i'>120,i <small></small></h3>

<p>yathā caikajñānasaṃsargiṇi pratyakṣe ghaṭasya pratyakṣatvamāropitam asato'pi, tathā tasminnekajñānasaṃsargiṇyatīte cāmūḍhasmṛtisaṃskāre, varttamāne ca ghaṭasya tattadrū pamāropitamasata iti draṣṭavyam । anena ca dṛśyānupalabdhiḥ pratyakṣaghaṭanivṛttisvabhāvoktā । sā ca siddhā । tena na ghaṭābhāvaḥ sādhyaḥ, api tu abhāvavyavahāra ityuktam ।</p>

<p>&lt;121&gt;</p>

<h3 id='121,i'>121,i <small>(<a href='docExplore?doc_id=NBṬ_121,i'>NBṬ_121,i</a>)</small></h3>

<p>amūḍho'bhraṣṭo darśanāhitaḥ smṛtijananarūpaḥ saṃskāro yasmin ghaṭādau sa tathoktaḥ । tasya atītasya pratipattṛpratyakṣasyeti sambandhaḥ । varttamānasya ca pratipattṛpratyakṣasyeti sambandhaḥ । amūḍhasmṛtisaṃskāragrahaṇaṃ tu na varttamānaviśeṣaṇam । yasmādatīte ghaṭaviviktapradeśadarśane smṛtisaṃskāro mūḍho dṛśyaghaṭānupalambhe dṛśye ca ghaṭe mūḍho bhavati । varttamāne tu ghaṭarahitapradeśadarśane na smṛtisaṃskāramohaḥ । ata eva na ghaṭābhāve, nāpi ghaṭānupalambhe mohaḥ । tasmānna varttamānaniṣedhyaviśeṣaṇamamūḍhasmṛtisaṃskāragrahaṇam, smṛtisaṃskāravyabhicārābhāvād varttamānasyārthasya । ata eva varttamānasya ceti caśabdaḥ kṛtaḥ, viśeṣaṇarahitasya varttamānasya viśeṣaṇavatātītena samuccayo yathā vijñāyeteti ।</p>

<h3 id='121,ii'>121,ii <small>(<a href='docExplore?doc_id=NBṬ_121,ii'>NBṬ_121,ii</a>)</small></h3>

<p>tadayamarthaḥ — atīto'nupalambhaḥ sphuṭaḥ smaryamāṇaḥ pramāṇam, varttamānaśca । tato "nāsīdiha ghaṭaḥ, anupalabdhatvāt", "nāsti anupalabhyamānatvāt" iti śakyaṃ jñātum । na tu "na bhaviṣyatyatra ghaṭaḥ, anupalapsyamānatvāt" iti śakyaṃ jñātum । anāgatāyā anupalabdheḥ sattvasandehāditi kālaviśeṣo'nupalabdhervyākhyātaḥ ।</p>

<p>&lt;122&gt;</p>

<h3 id='122,i'>122,i <small>(<a href='docExplore?doc_id=NBṬ_122,i_122,ii'>NBṬ_122,i_122,ii</a>)</small></h3>

<p>vyāpāraṃ darśayati । abhāvasya vyavahāraḥ "nāsti" ityevamākāraṃ jñānam, śabdaścaivamākāraḥ, niḥśaṅkaṃ gamanāgamanalakṣaṇā ca pravṛttiḥ kāyiko'bhāvavyavahāraḥ । ghaṭābhāve hi jñāte niḥśaṅkaṃ gantumāgantuṃ ca pravarttate ।</p>

<h3 id='122,ii'>122,ii <small></small></h3>

<p>tadetasya trividhasyāpyabhāvavyavahārasya dṛśyānupalabdhiḥ pravarttanī sādhanī pravarttikā ।</p>

<h3 id='122,iii'>122,iii <small>(<a href='docExplore?doc_id=NBṬ_122,iii'>NBṬ_122,iii</a>)</small></h3>

<p>yadyapi ca "nāsti ghaṭaḥ" iti jñānamanupalabdhereva bhavati, ayameva cābhāvaniścayaḥ, tathāpi yasmāt pratyakṣeṇa kevalaḥ pradeśa upalabdhastasmāt "iha ghaṭo nāsti" ityevaṃ ca pratyakṣavyāpāramanusaratyabhāvaniścayaḥ; tasmāt pratyakṣasya kevalapradeśagrahaṇavyāpārānusāryabhāvaniścayaḥ pratyakṣakṛtaḥ ।</p>

<p>&lt;123&gt;</p>

<h3 id='123,i'>123,i <small>(<a href='docExplore?doc_id=NBṬ_123,i'>NBṬ_123,i</a>)</small></h3>

<p>kiñca । dṛśyānupalambhaniścayakaraṇasāmarthyādeva pūrvoktayā nītyā pratyakṣeṇaivābhāvo niścitaḥ । kevalamadṛṣṭānāmapi sattvasambhavāt, sattvaśaṅkayā na śaknotyasattvaṃ vyavaharttum । ato'nupalambho'bhāvaṃ vyavahārayati — "dṛśyo yato'nupalabdhaḥ, tasmānnāsti" iti । ato dṛśyānupalambho'bhāvajñānaṃ kṛtaṃ pravarttayati, na tu akṛtaṃ karotītyabhāvaniścayo'nupalambhāt pravṛtto'pi pratyakṣeṇa kṛto'nupalambhena pravarttita ukta ityabhāvavyavahārapra varttanyanulabdhiḥ ॥</p>

<h2 id='2.29'>2.29</h2>

<h3 id='123,ii'>123,ii <small>(<a href='docExplore?doc_id=NBṬ_123,ii_123,iii'>NBṬ_123,ii_123,iii</a>)</small></h3>

<p>kasmāt punaratīte varttamāne cānupalabdhirgamiketyāha —</p>
<p>("tasyā evābhāvaniścayāt ॥ 29 ॥")(NB 2.29)</p>

<h3 id='123,iii'>123,iii <small></small></h3>

<p>tasyā eva yathoktakālāyā anupalabdherabhāvaniścayāt । anāgatā hyanupalabdhiḥ svayameva sandigdhasvabhāvā । tasyā asiddhāyā nā'bhāvaniścayo'pi tvatītavarttamānāyā iti ॥</p>

<p>&lt;124&gt;</p>

<h2 id='2.30'>2.30</h2>

<h3 id='124,i'>124,i <small>(<a href='docExplore?doc_id=NBṬ_124,i_124,iii'>NBṬ_124,i_124,iii</a>)</small></h3>

<p>sampratyanupalabdheḥ prakārabhedaṃ darśayitumāha —</p>
<p>("sā ca prayogabhedādekādaśaprakārā ॥ 30 ॥")(NB 2.30)</p>

<h3 id='124,ii'>124,ii <small></small></h3>

<p>sā ca eṣānupalabdhiḥ ekādaśaprakārā — ekādaśa prakārā asyā ityekādaśaprakārā ।</p>

<h3 id='124,iii'>124,iii <small></small></h3>

<p>kutaḥ prakārabhedaḥ ? prayogabhedāt । prayogaḥ prayuktiḥ śabdasyābhidhāvyāpāra ucyate । śabdo hi sākṣāt kvacidarthāntarābhidhāyī, kvacit pratiṣedhāntarābhidhāyī । sarvatraiva tu dṛśyānupalabdhiraśabdopāttāpi gamyata iti vācakavyāpārabhedādanupalambhaprakārabhedo na tu svarūpabhedāditi yāvat ॥</p>

<h2 id='2.31'>2.31</h2>

<h3 id='124,iv'>124,iv <small>(<a href='docExplore?doc_id=NBṬ_124,iv_125,i'>NBṬ_124,iv_125,i</a>)</small></h3>

<p>prakārabhedān āha —</p>
<p>("svabhāvānupalabdhiryathā — nātra dhūma upalabdhilakṣaṇaprāptasyānupalabdheriti ॥ 31 ॥")(NB 2.31)</p>

<p>&lt;125&gt;</p>

<h3 id='125,i'>125,i <small></small></h3>

<p>svabhāvetyādi । pratiṣedhyasya yaḥ svabhāvastasyānupalabdhiryatheti । atreti dharmī । na dhūma iti sādhyam, upalabdhilakṣaṇaprāptasyānupalabdheriti hetuḥ, ayaṃ ca hetuḥ pūrvavadvyākhyeyaḥ ॥</p>

<h2 id='2.32'>2.32</h2>

<h3 id='125,ii'>125,ii <small>(<a href='docExplore?doc_id=NBṬ_125,ii_126,ii'>NBṬ_125,ii_126,ii</a>)</small></h3>

<p>pratiṣedhyasya yat kāryaṃ tasyānupalabdhirudāhniyate —</p>
<p>("kāryānupalabdhiryathā — nehāpratibaddhasāmarthyāni dhūmakāraṇāni santi, dhūmābhāvāditi ॥ 32 ॥")(NB 2.32)</p>

<h3 id='125,iii'>125,iii <small></small></h3>

<p>yatheti । iheti dharmī । apratibaddham anupahataṃ dhūmajananaṃ prati sāmarthyaṃ yeṣāṃ tānyapratibaddhasāmarthyāni na santīti sādhyam । dhūmābhāvaditi hetuḥ ।</p>

<p>&lt;126&gt;</p>

<h3 id='126,i'>126,i <small></small></h3>

<p>kāraṇāni ca nāvaśyaṃ kāryavanti bhavantīti kāryādarśanādapratibaddhasāmarthyānāmevābhāvaḥ sādhyaḥ, na tvanyeṣām । apratibaddhaśaktīni cāntyakṣaṇabhāvīnyeva, anyeṣāṃ pratibandhasambhavāt ।</p>

<h3 id='126,ii'>126,ii <small></small></h3>

<p>kāryānupalabdhiśca yatra kāraṇamadṛśyaṃ tatra prayujyate । dṛśye tu kāraṇe dṛśyānupalabdhireva gamikā ।</p>

<h3 id='126,iii'>126,iii <small>(<a href='docExplore?doc_id=NBṬ_126,iii'>NBṬ_126,iii</a>)</small></h3>

<p>tatra dhavalagṛhoparisthito gṛhāṅgaṇamapaśyannapi cartuṣu pārśveṣvaṅgaṇabhittiparyantaṃ paśyati । bhittiparyantasamaṃ cālokasaṃjñakamākāśadeśaṃ dhūmaviviktaṃ paśyati । tatra dhūmābhāvaniścayād । yaddeśasthena vahninā janyamāno dhūmastaddeśaḥ syāt । tasya ca vahnerapratibaddhasāmarthyasyābhāvaḥ pratipattavyaḥ । tadgṛhāṅgaṇadeśena ca vahninā janyamāno dhūmastaddeśaḥ syāt । tasmāt taddeśasya vahnerabhāvaḥ pratipattavyaḥ ।</p>

<h3 id='126,iv'>126,iv <small>(<a href='docExplore?doc_id=NBṬ_126,iv_127,ii'>NBṬ_126,iv_127,ii</a>)</small></h3>

<p>tadgṛhāṅgaṇadeśaṃ bhittiparikṣiptaṃ bhittiparyantaparikṣiptena cālokātmanā dhūmaviviktenākāśadeśena saha dharmiṇaṃ karoti ।</p>

<p>&lt;127&gt;</p>

<h3 id='127,i'>127,i <small></small></h3>

<p>tasmād dṛśyamānādṛśyamānākāśadeśāvayavaḥ pratyakṣāpratyakṣasamudāyo vahnayabhāvapratītisāmarthyāyāto dharmī, na dṛśyamāna eva । "iha" — iti tu pratyakṣanirdeśo dṛśyamānabhāgāpekṣaḥ ।</p>

<h3 id='127,ii'>127,ii <small></small></h3>

<p>na kevalamihaiva dṛśyādṛśyasamudāyo dharmī, api tvanyatrāpi । śabdasya kṣaṇikatve sādhye kaścideva śabdaḥ pratyakṣo'nyastu parokṣastadvadihāpi । yathā cātra dharmī sādhyapratipattyadhikaraṇabhūto dṛśyādṛśyāvayavo darśitastadvaduttareṣvapi prayogeṣu svayaṃ pratipattavyaḥ ॥</p>

<p>&lt;128&gt;</p>

<h2 id='2.33'>2.33</h2>

<h3 id='128,i'>128,i <small>(<a href='docExplore?doc_id=NBṬ_128,i_129,ii'>NBṬ_128,i_129,ii</a>)</small></h3>

<p>pratiṣedhyasya vyāpyasya yo vyāpako dharmastasyānupalabdhirudāhniyate —</p>
<p>&lt;129&gt;</p>
<p>("vyāpakānupalabdhiryathā — nātra śiṃśapā, vṛkṣābhāvāditi ॥ 33 ॥")(NB 2.33)</p>

<h3 id='129,i'>129,i <small></small></h3>

<p>yatheti । atreti dharmī । na śiṃśapeti śiṃśapā'bhāvaḥ sādhyaḥ । vṛkṣasya vyāpakasyābhāvāditi hetuḥ ।</p>

<h3 id='129,ii'>129,ii <small></small></h3>

<p>iyamapyanupalabdhirvyāpyasya śiṃśapātvasyā'dṛśyasyābhāve prayujyate । upalabdhilakṣaṇaprāpte tu vyāpye dṛśyānupalabdhirgamikā । tatra yadā pūrvāparāvupaśliṣṭau samunnatau deśau bhavataḥ, tayorekastarugahanopeto'paraścaikaśilāghaṭito nirvṛkṣakakṣakaḥ । draṣṭāpi tatsthān vṛkṣān paśyannapi śiṃśapādibhedaṃ yo na vivecayati, tasya vṛkṣatvaṃ pratyakṣaṃ apratyakṣaṃ tu śiṃśapātvam । sa hi nirvṛkṣa ekaśilāghaṭite vṛkṣābhāvaṃ dṛśyatvād dṛśyānupalambhādavasyati । śiṃśapātvābhāvaṃ tu vyāpakasya vṛkṣatvasyābhāvāditi । tādṛśe viṣaye'syā abhāvasādhanāya prayogaḥ ॥</p>

<h2 id='2.34'>2.34</h2>

<h3 id='129,iii'>129,iii <small>(<a href='docExplore?doc_id=NBṬ_129,iii_130,i'>NBṬ_129,iii_130,i</a>)</small></h3>

<p>("svabhāvaviruddhopalabdhiryathā — nātra śītasparśo vahneriti ॥ 34 ॥")(NB 2.34)</p>

<h3 id='129,iv'>129,iv <small></small></h3>

<p>pratiṣedhyasya svabhāvena viruddhasyopalabdhirudrāhriyate yatheti । atreti dharmī । na śītasparśa iti śītasparśapratiṣedhaḥ sādhyaḥ । vahneriti hetuḥ । iyaṃ cānupalabdhistatra prayoktavyā yatra śītasparśo'dṛśyaḥ, dṛśye dṛśyānupalabdhiprayogāt ।</p>

<p>&lt;130&gt;</p>

<h3 id='130,i'>130,i <small></small></h3>

<p>tasmād yatra varṇaviśeṣād vahnirdṛśyaḥ, śītasparśo dūrasthatvāt sannapyadṛśyaḥ, tatrāsyāḥ prayogaḥ ॥</p>

<h2 id='2.35'>2.35</h2>

<h3 id='130,ii'>130,ii <small>(<a href='docExplore?doc_id=NBṬ_130,ii_130,iii'>NBṬ_130,ii_130,iii</a>)</small></h3>

<p>("viruddhakāryopalabdhiryathā — nātra śītasparśo dhūmāditi ॥ 35 ॥")(NB 2.35)</p>

<h3 id='130,iii'>130,iii <small></small></h3>

<p>pratiṣedhyena yad viruddhaṃ tatkāryasyopalabdhirgamikā — yatheti । atreti dharmī । na śītasparśa iti śītasparśābhāvaḥ sādhyaḥ । dhūmāditi hetuḥ । yatra śītasparśaḥ san dṛśyaḥ &lt;131&gt; syāt tatradṛśyānupalabdhirgamikā । yatra viruddho vahniḥ pratyakṣaḥ, tatra viruddhopalabdhirgamikā । dvayorapi tu parokṣatve virudvakāryopalabdhiḥ prayujyate ।</p>

<h3 id='131,i'>131,i <small>(<a href='docExplore?doc_id=NBṬ_131,i'>NBṬ_131,i</a>)</small></h3>

<p>tatra samastāpavarakasthaṃ śītaṃ nivarttayituṃ samarthasyāgneranumāpakaṃ yadā viśiṣṭaṃ dhūmakalāpaṃ niryāntamapavarakāt paśyati, tadā viśiṣṭādvahneranumitāt śītasparśanivṛttimanumimīte । iha dṛśyamānadvārapradeśasahitaḥ sarvo'pavarakābhyantaradeśo dharmī sādhyapratipattyanusaraṇāt pūrvavad draṣṭavya iti ॥</p>

<h2 id='2.36'>2.36</h2>

<h3 id='131,ii'>131,ii <small>(<a href='docExplore?doc_id=NBṬ_131,ii_131,iii'>NBṬ_131,ii_131,iii</a>)</small></h3>

<p>("viruddhavyāptopalabdhiryathā — na dhruvabhāvī bhūtasyāpi bhāvasya vināśaḥ, hetvantarāpekṣaṇāditi ॥ 36 ॥")(NB 2.36)</p>

<h3 id='131,iii'>131,iii <small></small></h3>

<p>pratiṣedhyasya yad viruddhaṃ tena vyāptasya dharmāntarasya upalabdhirudāharttavyā । yatheti । dhruvam avaśyaṃ bhavatīti dhruvabhāvī neti dhruvabhāvitvaniṣedhaḥ sādhyaḥ । vināśo dharmī । &lt;132&gt; bhūtasyīpi bhāvasyeti dharmiviśeṣaṇam । bhūtasya jātasyāpi vinaśvaraḥ svabhāvo nāvaśyambhāvī, kimutājātasyeti apiśabdārthaḥ । janakāddhetoranyo hetuḥ hetvantaraṃ mudgarādi । tadapekṣate vinaśvaraḥ । tasyāpekṣuṇāditi hetuḥ । hetvantarāpekṣaṇaṃ nāmādhruvabhāvitvena vyāptaṃ yathā vāsasi rāgasya rañjamādihetvantarāpekṣaṇamadhruvabhāvitvena vyāptam । dhruvabhāvitvaviruddhaṃ cādhruvabhāvitvam । vināśaśca vinaśvarasvabhāvātmā hetvantarāpekṣa iṣṭaḥ । tato viruddhavyāptahetvantarāpekṣaṇadarśanād dhruvabhāvitvaniṣedhaḥ ।</p>

<h3 id='132,i'>132,i <small>(<a href='docExplore?doc_id=NBṬ_132,i^1'>NBṬ_132,i^1</a>)  (<a href='docExplore?doc_id=NBṬ_132,i^2'>NBṬ_132,i^2</a>)</small></h3>

<p>iha dhruvabhāvitvaṃ nityatvam, adhruvabhāvitvaṃ cānityatvam । nityatvānityatvayośca parasparaparihāreṇāvasthānādekatra virodhaḥ । tathā ca sati parasparaparihāravatordvayoryadaikaṃ dṛśyate tatra dvitīyasya tādātmyaniṣedhaḥ kāryaḥ । tādātmyaniṣedhaśca dṛśyatayā'bhyupagatasya sambhavati । yata evaṃ tādātmyaniṣedhaḥ kriyate — yadyayaṃ dṛśyamāno nityo bhavennityarūpo dṛśyeta । na ca nityarūpo dṛśyate । tasmānna nityaḥ । evaṃ ca pratiṣedhyasya nityatvasya dṛśyamānātmakatvamabhyupagamya pratiṣedhaḥkṛto bhavati । vastuno'pyadṛśyasya piśācāderyadidṛśyaghaṭātmaka&lt;133&gt;tvaniṣedhaḥ kriyate dṛśyātmaka tvamabhyupagamya karttavyaḥ । yadyayaṃ ghaṭo dṛśyamānaḥ piśācātmā bhavet piśāco dṛṣṭo bhavet । na ca dṛṣṭaḥ । tasmāt na piśāca iti । dṛśyātmatvābhyupagamapūrvako dṛśyamāne ghaṭādau vastuni vastuno'vastuno vā dṛśyasyādṛśyasya ca tādātmyapratiṣedhaḥ । tathā ca sati yathā ghaṭasya dṛśyatvamabhyupagamya pratiṣedho dṛśyānupalambhādeva tadvat sarvasya parasparaparihāravato'nyatra dṛśyamāne niṣedho dṛśyānupalambhādeva । tathā cāsyaivaṃjātīyakasya prayogasya svabhāvānupalabdhāvantarbhāvaḥ ॥</p>

<p>&lt;134&gt;</p>

<h2 id='2.37'>2.37</h2>

<h3 id='134,i'>134,i <small>(<a href='docExplore?doc_id=NBṬ_134,i_134,iii'>NBṬ_134,i_134,iii</a>)</small></h3>

<p>("kāryaviruddhopalabdhiryathā — nehāpratibaddhasāmarthyāni śītakāraṇāni santi, vahneriti ॥ 37 ॥")(NB 2.37)</p>

<h3 id='134,ii'>134,ii <small></small></h3>

<p>pratiṣedhyasya yat kāryaṃ tasya yadviruddhaṃ tasyopalabdherudāharaṇam — yatheti । iheti dharmī । apratibaddhaṃ sāmarthya yeṣāṃ śītakāraṇānāṃ śītajananaṃ prati, tāni na santi iti sādhyam । vahneriti hetuḥ ।</p>

<h3 id='134,iii'>134,iii <small></small></h3>

<p>yatra śītakāraṇāni adṛśyāni, śītasparśo'pyadṛśyaḥ, tatrāyaṃ hetuḥ prayoktavyaḥ । dṛśyatve tu śītasparśasya tatkāraṇānāṃ vā kāryānupalabdhirdṛśyānupalabdhirvā gamikā । tasmādeṣāpyabhāvasādhanī । tato yasmin uddeśe sadapi śītakāraṇamadṛśyaṃ śītasparśaśca dūrasthatvāt pratipatturvahnirbhāsvaravarṇatvād dūrādapi dṛśyastatrāyaṃ prayoga iti ॥</p>

<p>&lt;135&gt;</p>

<h2 id='2.38'>2.38</h2>

<h3 id='135,i'>135,i <small>(<a href='docExplore?doc_id=NBṬ_135,i_135,iii'>NBṬ_135,i_135,iii</a>)</small></h3>

<p>("vyāpakaviruddhopalabdhiryathā — nātra tuṣārasparśo vahneriti ॥ 38 ॥")(NB 2.38)</p>

<h3 id='135,ii'>135,ii <small></small></h3>

<p>pratiṣedhyasya yad vyāpakaṃ tena yad viruddhaṃ tasyopalabdhirudāharttavyā yatheti । atreti dharmī । tuṣārasparśo neti sādhyam । vahneriti hetuḥ ।</p>

<h3 id='135,iii'>135,iii <small></small></h3>

<p>yatra vyāpyastuṣārasparśo vyāpakaśca śītasparśo na dṛśyastatrāyaṃ hetuḥ । tayordṛśyatve svabhāvasya vyāpakasya cānupalabdhiryataḥ prayoktavyā । tathā ca satyabhāvasādhanīyam । dūravarttinaśca pratipattustuṣārasparśaḥ śītasparśaviśeṣaḥ, śītamātraṃ ca parokṣam । vahnistu rūpaviśeṣād dūrastho'pi pratyakṣaḥ । tato vahneḥ śītamātrābhāvaḥ । tataḥ śītaviśeṣetuṣārasparśābhāvaniścayaḥ । śītaviśeṣasya śītasāmānyena vyāptatvāditi viśiṣṭaviṣaye'syāḥ prayogaḥ ॥</p>

<h2 id='2.39'>2.39</h2>

<h3 id='135,iv'>135,iv <small>(<a href='docExplore?doc_id=NBṬ_135,iv_135,v'>NBṬ_135,iv_135,v</a>)</small></h3>

<p>("kāraṇānupalabdhiryathā — nātra dhūmo vahāyabhāvāditi ॥ 39 ॥")(NB 2.39)</p>

<h3 id='135,v'>135,v <small></small></h3>

<p>pratiṣedhyasya yat kāraṇaṃ tasyānupalabdherudāharaṇaṃ yatheti । atreti dharmī । na dhūma &lt;136&gt; iti sādhyam । vahnyabhāvāditi hetuḥ । yatra kāryaṃ sadapi adṛśyaṃ bhavati tatrāyaṃ prayogaḥ । dṛśye tu kārye dṛśyānupalabdhirgamikā । tato'yamapyabhāvasādhanaḥ । niṣkampāyatasalilapūrite hrade hemantocitabāṣpayodgame virale sandhyātamasi sati sannapi tatra dhūmo na dṛśyata iti kāraṇānupalabdhyā pratiṣedhyate । vahnistu yadi tasyāmbhasa upari plavamāno bhavet prajvalito, rūpaviśeṣādevopalabdho bhavet । ajvalitastu indhanamadhyaniviṣṭo bhavet । tatrāpi dahanādhikaraṇamindhanaṃ pratyakṣamiti svarūpeṇa, ādhārarūpeṇa vā dṛśya eva vahniriti tatrāsya prayoga iti ॥</p>

<p>&lt;137&gt;</p>

<h2 id='2.40'>2.40</h2>

<h3 id='137,i'>137,i <small>(<a href='docExplore?doc_id=NBṬ_137,i_137,ii'>NBṬ_137,i_137,ii</a>)</small></h3>

<p>("kāraṇaviruddhopaladhiryathā — nāsya romaharṣādiviśeṣāḥ, sannihitadahanaviśeṣatvāditi ॥ 40 ॥")(NB 2.40)</p>

<h3 id='137,ii'>137,ii <small></small></h3>

<p>pratiṣedhyasya yat kāraṇaṃ tasya yadviruddhaṃ tasyopalabdherudāharaṇaṃ yatheti । asyeti dharmī । romṇāṃ harṣa udbhedaḥ । sa ādiryeṣāṃ dantavīṇādīnāṃ śītakṛtānām, te viśi ṣyante tadanyebhyo bhayaśraddhādikṛtebhya iti romaharṣādiviśeṣāḥ । te na santīti sādhyam । dahana eva viśiṣyate tadanyasmāddahanācchītanivarttanasāmarthyeneti dahanaviśeṣaḥ । kaścid dahanaḥ sannapi na śītanivarttanakṣamo yathā pradīpaḥ । tādṛśanivṛttaye viśeṣagrahaṇam । sannihito dahanaviśeṣo yasya sa tathoktaḥ । tasya bhāvastasmāditi hetuḥ । yatra śītasparśaḥ sannapyadṛśyo romaharṣādiviśeṣāścādṛśyāḥ, tatrāyaṃ prayogaḥ । romaharṣādiviśeṣasya dṛśyatve dṛśyānupalabdhiḥ prayoktavyā । śītasparśasya dṛśyatve kāraṇānupalabdhiḥ । tasmādabhāvasādhano'yam । rūpaviśeṣāddhi dūrād &lt;138&gt; vahanaṃ paśyati । śītasparśastvadṛśyo romaharṣādiviśeṣāśca । teṣāṃ kāraṇaviruddhopalabdhyā'bhāvaṃ pratipadyata iti tatrāsya prayoga iti ॥</p>

<h2 id='2.41'>2.41</h2>

<h3 id='138,i'>138,i <small>(<a href='docExplore?doc_id=NBṬ_138,i_138,ii'>NBṬ_138,i_138,ii</a>)</small></h3>

<p>("kāraṇaviruddhakāryopalabdhiryathā — na romaharṣādiviśeṣayuktapuruṣavānayaṃ pradeśaḥ, dhūmāditi ॥ 41 ॥")(NB 2.41)</p>

<h3 id='138,ii'>138,ii <small></small></h3>

<p>pratiṣedhyasya yat kāraṇaṃ tasya yad viruddhaṃ tasya yat kāryaṃ tasyopalabdhirudāharttavyā — yatheti ayaṃ pradeśa iti dharmī । yogo yuktam । romaharṣādiviśeṣairyuvataṃ romaharṣādiviśeṣayuktam । tasya sambandhī puruṣo romaharṣādiviśeṣayuktapuruṣaḥ । tadvān na bhavatīti sādhyam । dhūmāditi hetuḥ ।</p>

<p>&lt;139&gt;</p>

<h3 id='139,i'>139,i <small>(<a href='docExplore?doc_id=NBṬ_139,i'>NBṬ_139,i</a>)</small></h3>

<p>romaharṣādiviśeṣasya pratyakṣatve dṛśyānupalabdhiḥ । kāraṇasya śītasparśasya pratyakṣatve kāraṇānupalabdhiḥ । vahnestu pratyakṣatve kāraṇaviruddhopalabdhiḥ prayoktavyā । trayāṇāmapyadṛśyatve'yaṃ prayogaḥ । tasmādabhāvasādhano'yam । tatra dūrasthasya pratipatturdahanaśītasparśaromaharṣādiviśeṣā apratyakṣāḥ santo'pi, dhūmastu pratyakṣo yatra, tatraitat pramāṇam । dhūmastu yādṛśastaddeśe sthitaṃ śītaṃ nivarttayituṃ samarthasya vahneranumāpakaḥ sa iha grāhyaḥ । dhūmamātreṇa tu vahnimātre'numite'pi na śītasparśanivṛttiḥ, nāpi romaharṣādiviśeṣanivṛttiravasātuṃ śakyeti na dhūmamātraṃ heturiti draṣṭavyamiti ॥</p>

<p>&lt;140&gt;</p>

<h2 id='2.42'>2.42</h2>

<h3 id='140,i'>140,i <small>(<a href='docExplore?doc_id=NBṬ_140,i_140,iii'>NBṬ_140,i_140,iii</a>)</small></h3>

<p>yadyekaḥ pratiṣedhaheturuktaḥ kathamekādaśā'bhāvahetava ityāha —</p>
<p>("ise sarve kāryānupaladhyādayo daśānupalabdhiprayogāḥ svabhāvānupalabdhau saṅgrahamupayānti ॥ 42 ॥")(NB 2.42)</p>

<h3 id='140,ii'>140,ii <small></small></h3>

<p>ime sarve ityādi । ime'nupalabdhiprayogāḥ । idamānantaraprakrāntā nirdiṣṭāḥ । tatra kiyatāmapi grahaṇe prasakta āha — kāryānupalabdhyādaya iti । kāryānupalabdhyādīnāmapi trayāṇāṃ caturṇāṃ vā grahaṇe prasakta āha — daśeti । tatra daśānāmapyudāhṛtamātrāṇāṃ grahaṇaprasaṅge satyāha — sarva iti ।</p>

<h3 id='140,iii'>140,iii <small></small></h3>

<p>etaduktaṃ bhavati — aprayuktā api prayuktodāharaṇasadṛśāśca sarva eveti । daśagrahaṇamantareṇa sarvagrahaṇe kriyamāṇe prayuktodāharaṇakārtsnyaṃ gamyeta । daśagrahaṇāttūdāharaṇakārtsnye'vagate sarvagrahaṇamatiricyamānamudāhṛtasadṛśakārtsnyāvagatayejāyate ।</p>

<p>&lt;141&gt;</p>

<h2 id='2.43'>2.43</h2>

<h3 id='141,i'>141,i <small>(<a href='docExplore?doc_id=NBṬ_141,i_142,i'>NBṬ_141,i_142,i</a>)</small></h3>

<p>te svabhāvānupalabdhau saṅgrahaṃ tādātmyena gacchanti । svabhāvānupalabdhisvabhāvā ityarthaḥ ॥</p>

<h3 id='141,ii'>141,ii <small></small></h3>

<p>nanu ca svabhāvānupalabdhiprayogād bhidyante kāryānupalabdhyādayaḥ । tat kathamantarbhavanti ? ityāha —</p>
<p>("pāramparyeṇārthāntaravidhipratipedhābhyāṃ prayogabhede'pi ॥ 43 ॥")(NB 2.43)</p>

<h3 id='141,iii'>141,iii <small></small></h3>

<p>prayogabhede'pi — prayogasya śabdavyāpārasya bhede'pi antarbhavanti । kathaṃ prayogabheda ityāha — arthāntaravidhīti । pratiṣedhyādarthādarthāntarasya vidhirupalabdhiḥ svabhāvaviruddhādyupalabdhiprayogeṣu । pratiṣedhaḥ kāryānupalabdhyādiṣu prayogeṣu । arthāntaravidhinā, arthāntara&lt;142&gt;pratiṣedhena ca prayogā bhidyante । yadi prayogāntareṣvarthāntaravidhipratiṣedhau kathaṃ tarhi antarbhavanti ? ityāha — pāramparyeṇeti praṇālikayetyarthaḥ ।</p>

<h3 id='142,i'>142,i <small></small></h3>

<p>etaduktaṃ bhavati — na sākṣādete prayogā dṛśyānupalabdhimabhidadhati, dṛśyānupalabdhyavyabhicāriṇaṃ tvarthāntarasya vidhiṃ niṣedhaṃ vā'bhidadhati । tataḥ praṇālikayāmīṣāṃ svabhāvānupalabdhau saṅgraho na sākṣāditi ॥</p>

<h2 id='2.44'>2.44</h2>

<h3 id='142,ii'>142,ii <small>(<a href='docExplore?doc_id=NBṬ_142,ii_143,i'>NBṬ_142,ii_143,i</a>)</small></h3>

<p>yadi prayogabhedādeṣa bhedaḥ; parārthānumāne vaktavya eṣaḥ । śabdabhedo hi prayogabhedaḥ । śabdaśca parārthānumānamityāśaṅkyāha —</p>
<p>("prayogadarśanābhyāsāt svayamapyevaṃ vyavacchedapratītirbhavatīti svārthe'pyanumāne'syāḥ prayoganirdeśaḥ ॥ 44 ॥")(NB 2.44)</p>

<h3 id='142,iii'>142,iii <small></small></h3>

<p>prayogadarśanetyādi । prayogāṇāṃ śāstraparipaṭhitānāṃ darśanamupalambhaḥ । tasyābhyāsaḥ punaḥ punarāvarttanam । tasmānnimittāt । svayamapīti pratipatturātmano'pi । evam ityanantaroktena krameṇa । vyavacchedasya pratiṣedhasya pratītirbhavatīti itiśabdastasmādarthe ।</p>

<p>&lt;143&gt;</p>

<h3 id='143,i'>143,i <small></small></h3>

<p>tadayamarthaḥ — yasmāt svayamapyevamanenopāyena pratipadyate prayogābhyāsāt, tasmāt svapratipattāvapyupayujyamānasyāsya prayogabhedasya svārthānumāne nirdeśaḥ । yat punaḥ parapratipattāvevopayujyate tat parārthānumāna eva vaktavyamiti ॥</p>

<p>&lt;144&gt;</p>

<h2 id='2.45'>2.45</h2>

<h3 id='144,i'>144,i <small>(<a href='docExplore?doc_id=NBṬ_144,i_144,ii'>NBṬ_144,i_144,ii</a>)</small></h3>

<p>nanu ca kāryānupalabdhyādiṣu kāraṇādīnāmadṛśyānāmeva niṣedhaḥ, dṛśyaniṣedhe svabhāvānupalabdhiprayogaprasaṅgāt । tathā ca sati na teṣāṃ dṛśyānupalabdherniṣedhaḥ । tat kathameṣāṃ prayogāṇāṃ dṛśyānupalabdhāvantarbhāva ityāha —</p>
<p>("sarvatra cāsyāmabhāvavyavahārasādhanyāmanupalabdhau yeṣāṃ svabhāvaviruddhādīnāmupalabdhyā kāraṇādīnāmanupalabdhyā ca pratiṣedha uktasteṣāmupaladhilakṣaṇaprāptānāmevopalabdhiranupalabdhiśca veditavyā ॥ 45 ॥")(NB 2.45)</p>

<h3 id='144,ii'>144,ii <small></small></h3>

<p>sarvatra cetyādi । abhāvaśca tadvyavahāraśca abhāvavyavahārau । ravabhāvānupalabdhāvabhāvavyavahāraḥ sādhya । śiṣṭeṣvabhāvaḥ । tayoḥ sādhanyāmanupalabdhau । sarvatra ceti caśabdo hiśabdasyārthe । yasmāt sarvatrānupalabdhau yeṣāṃ pratiṣedha uktasteṣāmupalabdhilakṣaṇaprāptānāṃ dṛśyānāmevaṃ pratiṣedhastasmād dṛśyānupalabdhāvantarbhāvaḥ ।</p>

<h3 id='144,iii'>144,iii <small>(<a href='docExplore?doc_id=NBṬ_144,iii_144,iv'>NBṬ_144,iii_144,iv</a>)</small></h3>

<p>kuta etad dṛśyānāmevetyāha — svabhāvetyādi । atrāpi cakāro hetvarthaḥ । yasmāt svabhāvaviruddha ādiryeṣāṃ teṣāmupalabdhyā, kāraṇamādiryeṣāṃ teṣāmanupalabdhyā pratiṣedha uktastasmād dṛśyānāmeva pratiṣedha ityarthaḥ ।</p>

<h3 id='144,iv'>144,iv <small></small></h3>

<p>yadi nāma svabhāvaviruddhādyupalabdhyā kāraṇādyanupalabdhyā ca pratiṣedha uktastathāpi kathaṃ dṛśyānāmeva pratiṣedha ityāha — upalabdhirityādi । atrāpi cakāro hetvarthaḥ । yasmād ye virodhinaḥ, vyāpyavyāpakabhūtāḥ, kāryakāraṇabhūtāśca jñātāsteṣāmavaśyamevopalabdhiḥ, upalabdhipūrvā cānupalabdhirveditavyā jñātavyā । upalabdhyanupalabdhī ca dve yeṣāṃ staste dṛśyā eva । tasmāt svabhāvaviruddhādyupalabdhyā kāraṇādyanupalabdhyā copalabdhyanupalabdhimatāṃ viruddhādīnāṃ pratiṣedhaḥ kriyamāṇo dṛśyānāmeva kṛto draṣṭavyaḥ ।</p>

<p>&lt;145&gt;</p>

<h2 id='2.46'>2.46</h2>

<h3 id='145,i'>145,i <small>(<a href='docExplore?doc_id=NBṬ_145,i_145,iii'>NBṬ_145,i_145,iii</a>)</small></h3>

<p>bahuṣu codyeṣu prakrānteṣu parihārasamuccayārthaścakāro hetvartho bhavati । yasmādidaṃ cedaṃ ca samādhānamasti tasmāt tattaccodyamayuktamiti cakārārthaḥ ॥</p>

<h3 id='145,ii'>145,ii <small></small></h3>

<p>kasmāt punaḥ pratiṣedhyānāṃ viruddhādīnāmupalabdhyanupalabdhī veditavye ityāha —</p>
<p>("anyeṣāṃ virodhakāryakāraṇabhāvābhāvāsiddheḥ ॥ 46 ॥")(NB 2.46)</p>

<h3 id='145,iii'>145,iii <small></small></h3>

<p>anyeṣāmiti । upalabdhyanupalabdhimadbhyo'nye'nupalabdhā eva ye teṣāṃ virodhaśca kāryakāraṇabhāvaśca kenacitsahābhāvaśca vyāpyasya vyāpakasyābhāve na sidhyati yasmāt tato virodha kāryakāraṇabhāvābhāvāsiddheḥ kāraṇād upalabdhyanupalabdhimanta evaṃ viruddhādayo niṣedhyāḥ । ubhayavantaśca dṛśyā eva । tasmād dṛśyānāmeva pratiṣedhaḥ ।</p>

<h3 id='145,iv'>145,iv <small>(<a href='docExplore?doc_id=NBṬ_145,iv'>NBṬ_145,iv</a>)</small></h3>

<p>tadayamarthaḥ । virodhaśca kāryakāraṇabhāvaśca vyāpakābhāve vyāpyābhāvaśca dṛśyānupalabdhereveti । ekasaṃnidhāvaparābhāvapratītau jñāto virodhaḥ । kāraṇābhimatābhāve ca kāryābhimatābhāvapratyaye'vasitaḥ kāryakāraṇabhāvaḥ । vyāpakābhimatābhāve ca vyāpyābhi&lt;146&gt;matābhāve niścite niścito vyāpyavyāpakabhāvaḥ । tatra vyāpyavyāpakabhāvapratīternimittamabhāvaḥ pratipattavyaḥ । iha gṛhīte vṛkṣābhāve hi śiṃśapātvābhāvapratītau pratīto vyāpyavyāpakabhāvaḥ । abhāvapratipattiśca sarvatra dṛśyānupalabdhereva । tasmādvirodham kāryakāraṇabhāvam, vyāpyavyāpakabhāvaṃ ca smaratā virodhakāryakāraṇabhāvavyāpyavyāpakabhāviviṣayābhāvapratipatti nibandhanaṃ dṛśyānupalabdhiḥ smartavyā । dṛśyānupalabdhyasmaraṇe virodhādīnāmasmaraṇam । tathā ca sati na viruddhādividhipratiṣedhābhyāmitarābhāvapratītiḥ syāt । virodhādigrahaṇakālabhāvinyāṃ ca dṛśyānupalabdhāvavaśyasmartavyāyāṃ tata evābhāvapratītiḥ ।</p>

<h3 id='146,i'>146,i <small>(<a href='docExplore?doc_id=NBṬ_146,i_147,i'>NBṬ_146,i_147,i</a>)</small></h3>

<p>tatra yadyapi saṃpratitanī nāsti dṛśyānupalabdhirvirodhādigrahaṇakāle tvāsīt । yā dṛśyānupalabdhiḥ saṃprati smaryamāṇā saivābhāvapratipattinibandhanam । tataḥ saṃprati nāsti dṛśyānupalabdhirityabhāvasādhanatvena dṛśyānupalabdhiprayogād bhidyante kāryānupalabdhyādiprayogāḥ ।</p>

<p>&lt;147&gt;</p>

<h3 id='147,i'>147,i <small></small></h3>

<p>viruddhavidhinā, kāraṇādiniṣedhena ca yato dṛśyānupalabdhirākṣiptā tato dṛśyānupalabdhereva kālāntaravṛttāyāḥ smṛtiviṣayabhūtāyā abhāvapratipattiḥ । amīṣāṃ ca prayogāṇāṃ dṛśyānupalabdhāvantarbhāvaḥ । tadanena sarveṇa dṛśyānupalabdhāvantarbhāvo daśānāmanupalabdhiprayogāṇāṃ pāramparyeṇa darśita iti veditavyam ॥</p>

<p>&lt;148&gt;</p>

<h2 id='2.47'>2.47</h2>

<h3 id='148,i'>148,i <small>(<a href='docExplore?doc_id=NBṬ_148,i_148,ii'>NBṬ_148,i_148,ii</a>)</small></h3>

<p>uktā dṛśyānupalabdhirabhāve, abhāvavyavahāre ca sādhye pramāṇam । adṛśyānupalabdhistu kiṃsvabhāvā, kiṃvyāpārā cetyāha —</p>
<p>("viprakṛṣṭaviṣayā punaranupalabdhiḥ pratyakṣānumānanivṛttilakṣaṇā saṃśayahetuḥ ॥ 47 ॥")(NB 2.47)</p>

<h3 id='148,ii'>148,ii <small></small></h3>

<p>viprakṛṣṭetyādi । viprakṛṣṭastribhirdeśakālasvabhāvaviprakarṣairyasyā viṣayaḥ sā viprakṛṣṭaviṣayeti saṃśayahetuḥ । kiṃsvabhāvā setyāha — pratyakṣānumānanivṛttirlakṣaṇaṃ svabhāvo yasyāḥ sā pratyakṣānumānanivṛttilakṣaṇā । na jñānajñeyasvabhāveti yāvat ॥</p>

<p>&lt;149&gt;</p>

<h2 id='2.48'>2.48</h2>

<h3 id='149,i'>149,i <small>(<a href='docExplore?doc_id=NBṬ_149,i_149,ii'>NBṬ_149,i_149,ii</a>)</small></h3>

<p>nanu ca pramāṇāt prameyasattāvyavasthā । tataḥ pramāṇābhābāt prameyābhāvapratittiryuktetyāha —</p>
<p>("pramāṇanivṛttāvapyarthābhāvāsiddheriti ॥ 48 ॥")(NB 2.48)</p>

<p>&lt;॥ svārthānumānaparicchedo dvitīyaḥ samāptaḥ ॥&gt;</p>

<h3 id='149,ii'>149,ii <small></small></h3>

<p>pramāṇanivṛttāvapītyāha । kāraṇaṃ vyāpakaṃ ca nivartamānaṃ kāryaṃ vyāpyaṃ ca nivartayet । na ca pramāṇaṃ prameyasya kāraṇaṃ nāpi vyāpakam । ataḥ pramāṇayornivṛttāvapi arthasya prameyasya nivṛttirna sidhyati । tato'siddheḥ saṃśayaheturadṛśyānupalabdhiḥ, na niścayahetuḥ । yat punaḥ pramāṇasattayā prameyasattā sidhyati tad yuktam । prameyakārya hi pramāṇam । na ca kāraṇamantareṇa kāryamasti । na tu kāraṇānyavaśyaṃ kāryavanti bhavanti । tasmāt pramāṇāt prameyasattā vyavasthāpyā, na pramāṇāmāvāt prameyābhāvavyavastheti ॥</p>

<p>&lt;॥ ācāryadharmottarakṛtāyāṃ nyāyabinduṭīkāyāṃ svārthānumāno dvitīyaḥ paricchedaḥ ॥&gt;</p>

<p>&lt;150&gt;</p>

<h2 id='3'>3</h2>

<p>&lt;tṛtīyaḥ parārthānumānaparicchedaḥ ।&gt;</p>

<h2 id='3.1'>3.1</h2>

<h3 id='150,i'>150,i <small>(<a href='docExplore?doc_id=NBṬ_150,i_150,ii'>NBṬ_150,i_150,ii</a>)</small></h3>

<p>svārthaparārthānumānayoḥ svārthaṃ vyākhyāya parārtha vyākhyātukāma āha —</p>
<p>("trirūpaliṅgākhyānaṃ parārthamanumānam ॥ 1 ॥")(NB 3.1)</p>

<h3 id='150,ii'>150,ii <small></small></h3>

<p>trirūpaliṅgākhyānamiti । trīṇi rūpāṇi — anvayavyatirekapakṣadharmatvasaṃjñakāni yasya tat trirūpam । trirūpaṃ ca talliṅgaṃ ca tasyākhyānam । ākhyāyate prakāśyate'neneti — trirūpaṃ liṅgamiti ākhyānam । kiṃ punastat ? vacanam । vacanena hi trirūpaṃ liṅgamākhyāyate । parasmāyidaṃ parārtham ॥</p>

<h2 id='3.2'>3.2</h2>

<h3 id='150,iii'>150,iii <small>(<a href='docExplore?doc_id=NBṬ_150,iii_150,iv'>NBṬ_150,iii_150,iv</a>)</small></h3>

<p>nanu ca samyagjñānātmakamanumānamuktam । tat kimarthaṃ saṃprati vacanātmakamanumānamucyata ityāha —</p>
<p>("kāraṇe kāryopacārāt ॥ 2 ॥")(NB 3.2)</p>

<h3 id='150,iv'>150,iv <small></small></h3>

<p>kāraṇe kāryopacārāditi । trirūpaliṅgābhidhānāt trirūpaliṅgasmṛtirutpadyate । smṛteścānumānam । tasmād anumānasya paramparayā trirūpaliṅgābhidhānaṃ kāraṇam । tasmin kāraṇe vacane kāryasya anumānasyopacāraḥ samāropaḥ kriyate । tataḥ samāropāt kāraṇaṃ vacana&lt;151&gt;manumānaśabdenocyate । aupacārikaṃ vacanamanumānam, na mukhyamityarthaḥ । na yāvat kiṃcidupacārādanumānaśabdena vaktuṃ śakyaṃ tāvat sarvaṃ vyākhyeyam । kintvanumānaṃ vyākhyātukāmenānumānasvarūpasya vyākhyeyatvānnimittaṃ vyākhyeyam । nimittaṃ ca trirūpaṃ liṅgam । tacca svayaṃ vā pratītamanumānasya nimittaṃ bhavati, pareṇa vā pratipāditaṃ bhavati । tasmālliṅgasya svarūpaṃ ca vyākhyeyam, tatpratipādakaśca śabdaḥ । tatra svarūpaṃ svārthānumāne vyākhyātam । pratipādakaśca śabda iha vyākhyeyaḥ । tataḥ pratipādakaṃ śabdamavaśyaṃ vaktavyaṃ darśayan anumānaśabdenoktavānācārya iti paramārthaḥ ॥</p>

<h2 id='3.3'>3.3</h2>

<h3 id='151,i'>151,i <small>(<a href='docExplore?doc_id=NBṬ_151,i_152,i'>NBṬ_151,i_152,i</a>)</small></h3>

<p>parārthānumānasya prakārabhedaṃ darśayitumāha —</p>
<p>("tad dvividham ॥ 3 ॥")(NB 3.3)</p>

<p>&lt;152&gt;</p>

<h3 id='152,i'>152,i <small></small></h3>

<p>tad dvividhamiti । taditi parārthānumānam । dvau vidhau prakārau yasya tad dvividham ॥</p>

<h2 id='3.4'>3.4</h2>

<h3 id='152,ii'>152,ii <small>(<a href='docExplore?doc_id=NBṬ_152,ii_152,iii'>NBṬ_152,ii_152,iii</a>)</small></h3>

<p>kuto dvividhamityāha —</p>
<p>("prayogabhedāt ॥ 4 ॥")(NB 3.4)</p>

<h3 id='152,iii'>152,iii <small></small></h3>

<p>prayogasya śabdavyāpārasya bhedāt । prayuktiḥ prayogorthābhidhānam । śabdasyārthābhidhānavyāpārabhedād dvividhamanumānam ॥</p>

<h2 id='3.5'>3.5</h2>

<h3 id='152,iv'>152,iv <small>(<a href='docExplore?doc_id=NBṬ_152,iv_152,v'>NBṬ_152,iv_152,v</a>)</small></h3>

<p>tadevābhidhānavyāpāranibandhanaṃ dvaividhyaṃ darśayitumāha —</p>
<p>("sādharmyavadvaidharmyavacceti ॥ 5 ॥")(NB 3.5)</p>

<h3 id='152,v'>152,v <small></small></h3>

<p>sādharmyavadvaidharmmavacceti । samāno dharmo'sya so'yaṃ sadharmā । tasya bhāvaḥ sādharmyam । visadṛśo dharmo'sya vidharmā । vidharmaṇo bhāvo vaidharmyam । dṛṣṭāntadharmiṇā saha sādhyadharmiṇaḥ sādṛśyaṃ hetukṛtaṃ sādharmyamucyate । asādṛśyaṃ ca hetukṛtaṃ vaidharmyaṃmucyate । tatra yasya sādhanavākyasya sādharmyamabhidheyaṃ tat sādharmyavat । yathā — yata kṛtakaṃ tadanityaṃ yathā ghaṭaḥ, tathā ca kṛtakaḥ śabda ityatra kṛtakatvakṛtaṃ dṛṣṭāntasādhyadharmiṇoḥ sādṛśyamabhidheyam । yasya tu vaidharmyamabhigheyaṃ tad vaidharmyavat । yathā — yannityaṃ tadakṛtakaṃ dṛṣṭaṃ yathākāśam । śabdastu kṛtaka iti kṛtakatvā'kṛtakatvakṛtaṃ śabdākāśayoḥ sādhyadṛṣṭāntadharmiṇorasādṛśyamihābhidheyam ॥</p>

<h2 id='3.6'>3.6</h2>

<h3 id='152,vi'>152,vi <small>(<a href='docExplore?doc_id=NBṬ_152,vi_152,vii'>NBṬ_152,vi_152,vii</a>)</small></h3>

<p>yadyanayoḥ prayogayorabhidheyaṃ bhinnaṃ kathaṃ tarhi trirūpaṃ liṅgamabhinnaṃ prakāśyamityāha —</p>
<p>("nānayorarthataḥ kaścidbhedaḥ ॥ 6 ॥")(NB 3.6)</p>

<h3 id='152,vii'>152,vii <small></small></h3>

<p>nānayorarthata iti arthaḥ prayojanam । yat prayojanaṃ prakāśayitavyaṃ vastu uddiśyānumāne prayujyete, tataḥ prayojanādanayorna bhedaḥ kaścit । trirūpaṃ hi liṅgaṃ prakāśayitavyam । taduddiśya dve apyete prayujyete । dvābhyāmapi trirūpaṃ liṅgaṃ prakāśyata eva । tataḥ prakāśayitavyaṃ prayojanamanayorabhinnam । tathā ca na tato bhedaḥ kaścit ॥</p>

<p>&lt;153&gt;</p>

<h2 id='3.7'>3.7</h2>

<h3 id='153,i'>153,i <small>(<a href='docExplore?doc_id=NBṬ_153,i_153,iii'>NBṬ_153,i_153,iii</a>)</small></h3>

<p>abhidheyabhedo'pi tarhi na syādityāha —</p>
<p>("anyatra prayogabhedāt ॥ 7 ॥")(NB 3.7)</p>

<h3 id='153,ii'>153,ii <small></small></h3>

<p>anyatra prayogabhedāditi । prayogo'bhidhānaṃ vācakatvam । vācakatvabhedādanyo bhedaḥ prayojanakṛto nāstītyarthaḥ ।</p>

<h3 id='153,iii'>153,iii <small></small></h3>

<p>etaduktaṃ bhavati । anyadabhidheyamanyat prakāśyaṃ prayojanam । tatrābhigheyāpekṣayā vācakatvaṃ bhidyate । prakāśyaṃ tvabhinnam । anvaye hi kathite vakṣyamāṇena nyāyena vyatirekagatirbhavati । vyatireke cānvayagatiḥ । tatastrirūpaṃ liṅgaṃ prakāśyamabhinnam । na ca yatrābhidheyabhedastatra sāmarthyagamyo'pyartho bhidyate । yasmāt "pīno devadatto divā na bhuṅkte" "pīno devadatto rātrau bhuṅkte" ityanayorvākyayorabhidheyabhedepi gamyamānamekameva tadvadihābhidheyabhedepi gamyasānaṃ vastvekameva ॥</p>

<p>&lt;154&gt;</p>

<h2 id='3.8'>3.8</h2>

<h3 id='154,i'>154,i <small>(<a href='docExplore?doc_id=NBṬ_154,i_154,ii^1'>NBṬ_154,i_154,ii^1</a>)</small></h3>

<p>("tatra sādharmyavatprogaḥ — yadupalabdhilakṣaṇaprāptaṃ sannopalabhyate so'sadvyavahāraviṣayaḥ siddhaḥ । yathā'nyaḥ kaśrid dṛṣṭaḥ śaśaviṣāṇādiḥ । nopalabhyate ca kvacit pradeśaviśeṣa upalabdhilakṣaṇaprāpto ghaṭa ityanupalabdhiprayogaḥ ॥ 8 ॥")(NB 3.8)</p>

<h3 id='154,ii'>154,ii <small>(<a href='docExplore?doc_id=NBṬ_154,ii^2'>NBṬ_154,ii^2</a>)</small></h3>

<p>tatreti tayoḥ sādharmyavaidharmyavatoranumānayoḥ sādharmyavat tāvaduhārannanupalabdhimāha — yadityādinā । yadupalabdhilakṣaṇaprāptaṃ — yad dṛśyaṃ sannopalabhyate ityanena dṛśyānupalambho'nūdyate । so'sadvyavahāraviṣayaḥ siddhaḥ — tadasaditi vyavahartavyamityarthaḥ । anenāsadvyavahārayogyatvasya vidhiḥ kṛtaḥ । tataścāsadvyavahārayogyatve dṛśyānupalambho niyataḥ kathitaḥ । dṛśyamanupalabdhamasadvyavahārayogyamevetyarthaḥ । sādhanasya ca sādhye'rthe niyatatvakathanaṃ vyāpti&lt;155&gt;kathanam । yathoktam vyāpti rvyāpakasya tatra bhāva eva, vyāpyasya vā tatraiva bhāvaḥ iti । vyāptisādhanasya pramāṇasya viṣayo dṛṣṭāntaḥ । tameva darśayitumāha — yathānya iti । sādhyadharmiṇo'nyo dṛṣṭānta ityarthaḥ । dṛṣṭa iti pramāṇena niścitaḥ । śaśaviṣāṇaṃ hi na cakṣuṣā viṣayīkṛtam api tu pramāṇena dṛśyānupalambhenāsadvyavahārayogyaṃ vijñātam । śaśaviṣāṇamādiryasyāsadvyavahāraviṣayasya sa tathoktaḥ । śaśaviṣāṇādau hi dṛśyānupalambhamātranimitto'sadvayavahāraḥ pramāṇena siddhaḥ । tata eva pramāṇādanena vākyenābhidhīyamānā vyāptirjñātavyā ।</p>

<h3 id='155,i'>155,i <small>(<a href='docExplore?doc_id=NBṬ_155,i'>NBṬ_155,i</a>)</small></h3>

<p>saṃprati vyāptiṃ kathayitvā dṛśyānupalambhasya pakṣadharmatvaṃ darśayitumāha — nopalabhyate ceti । &lt;156&gt; pradeśa ekadeśaḥ pṛthivyāḥ । sa eva viśiṣyate'nyasmāditi viśeṣaḥ ekaḥ । pradeśaviśeṣa ityekasmin pradeśe । kvaciditi । pratipattuḥ pratyakṣa eko'pi pradeśaḥ । sa evābhāvavyavahārādhikaraṇaṃ yaḥ pratipattuḥ pratyakṣo nānyaḥ । upalabdhilakṣaṇaprāpta iti dṛśyaḥ । yathā cāsato'pi ghaṭasya samāropitamupalabdhilakṣaṇaprāptatvaṃ tathā vyākhyātam ॥</p>

<h2 id='3.9'>3.9</h2>

<h3 id='156,i'>156,i <small>(<a href='docExplore?doc_id=NBṬ_156,i_156,ii'>NBṬ_156,i_156,ii</a>)</small></h3>

<p>svabhāvahetoḥ sādharmyavantaṃ prayogaṃ darśayitumāha —</p>
<p>("tathā svabhāvahetoḥ prayogaḥ — yat sat tat sarvamanityam, yathā ghaṭādi riti śuddhasya svabhāvahetoḥ prayogaḥ ॥ 9 ॥")(NB 3.9)</p>

<h3 id='156,ii'>156,ii <small></small></h3>

<p>tatheti । yathā'nupalabdhestathā svabhāvahetoḥ sādharmyavān prayoga ityarthaḥ । yat saditi &lt;157&gt; sattvamanūdya tat sarvamanityamityanityatvaṃ vidhīyate । sarvagrahaṇaṃ ca niyamārtham । sarvamanityam । na kiñcinnānityam । yat sat tadanityameva । anityatvādanyatra nityatve sattvaṃ nāstītyevaṃ sattvamanityatve sādhye niyataṃ khyāpitaṃ bhavati । tathā ca sati vyāptipradarśanavākyamidam । yathā ghaṭādiriti vyāptisādhakasya pramāṇasya viṣayakathanametat । śuddhasyeti nirviśeṣaṇasya svabhāvasya prayogaḥ ।</p>

<h2 id='3.9'>3.9</h2>

<h3 id='157,i'>157,i <small>(<a href='docExplore?doc_id=NBṬ_157,i_157,iii'>NBṬ_157,i_157,iii</a>)</small></h3>

<p>saviśeṣaṇaṃ darśayitumāha — </p>
<p>("yadutpattimat tadanityamiti svabhāvabhūtadharmabhedena svabhāvasya prayogaḥ ॥ 10 ॥")(NB 3.10)</p>

<h3 id='157,ii'>157,ii <small></small></h3>

<p>yadutpattimaditi । utpatiḥ svarūpalābho yasyāsti tad utpattimat । utpatti mittvamanūdya tadanityamityanityatvavidhiḥ । tathā ca satyutpattimattvamanityatve niyatamākhyātam ।</p>

<h3 id='157,iii'>157,iii <small></small></h3>

<p>svabhāvaṃ bhūtaḥ tadātmako dharmaḥ । tasya bhedena । bhedaṃ hetūkṛtya prayogaḥ । anutpannebhyo hi vyāvṛttimāśrityotpanno bhāva ityucyate । saiva vyāvṛttiryadā vyāvṛttyantaranirapekṣā vaktumiṣyate tadā vyatirekiṇīva nirdiśyate — bhāvasya utpattiriti । tayā ca vyatiriktayevotpattyā viśiṣṭaṃ vastu utpattimaduktam । tena svabhāvabhūtena dharmeṇa kalpitabhedena &lt;158&gt; viśiṣṭaḥ svabhāvaḥ prayukto draṣṭavyaḥ ॥</p>

<h2 id='3.11'>3.11</h2>

<h3 id='158,i'>158,i <small>(<a href='docExplore?doc_id=NBṬ_158,i_158,iii'>NBṬ_158,i_158,iii</a>)</small></h3>

<p>("yat kṛtakaṃ tadanityamityupādhibhedena ॥ 11 ॥")(NB 3.11)</p>

<h3 id='158,ii'>158,ii <small></small></h3>

<p>yat kṛtakamiti kṛtakatvamanūdya anityatvaṃ vidhīyata iti anityatve niyataṃ kṛtakatvamuktam । ato vyāptiranityatvena kṛtakatvasya darśitā । upādhibhedena svabhāvasya prayoga iti saṃbandhaḥ । upādhirviśeṣaṇam । tasya bhedena bhinnenopādhinā viśiṣṭaḥ svabhāvaḥ prayukta ityarthaḥ ।</p>

<h3 id='158,iii'>158,iii <small></small></h3>

<p>iha kadācicchuddha evārtha ucyate, kadācidavyatiriktena viśeṣaṇena viśiṣṭaḥ kadācidvyatiriktena । devadatta iti śuddhaḥ, lambakarṇa ityabhinnakarṇadvayaviśiṣṭaḥ, citraguriti vyatiriktacitragavīviśiṣṭaḥ । tadvat sattvaṃ śuddham, utpatimattvamavyatiriktaviśeṣaṇam, kṛtakatvaṃ vyatiriktaviśeṣaṇam ॥</p>

<p>&lt;159&gt;</p>

<h2 id='3.12'>3.12</h2>

<h3 id='159,i'>159,i <small>(<a href='docExplore?doc_id=NBṬ_159,i_159,iii'>NBṬ_159,i_159,iii</a>)</small></h3>

<p>nanu ca citraguśabde vyatiriktasya viśeṣaṇasya vācakaścitraśabdo gośabdaścāsti । kṛtakaśabde tu nirviśeṣaṇavācinaḥ śabdasya prayogostītyāśaṅkyāha —</p>
<p>("apekṣitaparavyāpāro hi bhāvaḥ svabhāvaniṣpattau kṛtaka iti ॥ 12 ॥")(NB 3.12)</p>

<h3 id='159,ii'>159,ii <small></small></h3>

<p>apekṣiteti । pareṣāṃ kāraṇānāṃ vyāpāraḥ svabhāvasya niṣpattau — niṣpattyarthamapekṣitaḥ paravyāpāro yana sa tathoktaḥ । hīti yasmādarthe । yasmādapekṣitaparavyāpāraḥ kṛtaka ucyate tasmād vyatiriktena viśeṣaṇena viśiṣṭaḥ svabhāva ucyate । yadyapi vyatiriktaṃ viśeṣaṇapadaṃ na prayuktaṃ tathāpi kṛtakaśabdenaiva vyatiriktaṃ viśeṣaṇapadamantarbhāvitam । ata eva saṃjñāprakāro'yaṃ kṛtakaśabdo yasmāt saṃjñāyāmayaṃ kanpratyayo vihitaḥ । yatra ca viśeṣaṇamantarbhāvyate tatra viśeṣaṇapadaṃ na prayujyate ।</p>

<h3 id='159,iii'>159,iii <small></small></h3>

<p>kvacittu pratīyamānaṃ viśeṣaṇaṃ yathā kṛta ityukte hatubhirityatat pratāyate । tatra ca hetuśabdaḥ prayujyate, kadācinna vā prayujyate ॥</p>

<h2 id='3.13'>3.13</h2>

<h3 id='159,iv'>159,iv <small>(<a href='docExplore?doc_id=NBṬ_159,iv_160,ii'>NBṬ_159,iv_160,ii</a>)</small></h3>

<p>("evaṃ pratyayabhedabheditvādayo'pi draṣṭavyāḥ ॥ 13 ॥")(NB 3.13)</p>

<h3 id='159,v'>159,v <small></small></h3>

<p>prayujyamānasva śabdaśca yathā pratyayabhedabhediśabde pratyayabhedaśabdaḥ । yathā ca kṛtakaśabdo bhinnaviśeṣaṇasvabhāvābhidhāyī evaṃ pratyayabhedabheditvamādiryeṣāṃ prayatnāntarīyakatvādīnāṃ te'pi svabhāvahetoḥ prayogā bhinnaviśeṣaṇasvabhāvābhidhāyino draṣṭavyāḥ ।</p>

<h3 id='159,vi'>159,vi <small></small></h3>

<p>pratyayānāṃ kāraṇānāṃ bhedo viśeṣastena pratyayakālābhedenaṃ bhettuṃ śīlaṃ yasyasa pratyayabhedabhedī śabdastasya bhāvaḥ pratyayabhedabheditvam । tataḥ pratyayabhedabheditvācchabdasya kṛtakatvaṃ sādhyate । prayatnānantarīyakatvādanityatvam । tatra pratyayabhedaśabdo vyatiriktaviśeṣaṇābhidhāyī pratyayabhedabhediśabde prayuktaḥ । prayatnānantarīyakaśabde ca prayatnaśabdaḥ ।</p>

<p>&lt;160&gt;</p>

<h3 id='160,i'>160,i <small></small></h3>

<p>tadevaṃ trividhaḥ svabhāvahetuprayogo darśitaḥ śuddho'vyatiriktaviśeṣaṇo vyatiriktaviśeṣaṇaśca ।</p>

<h3 id='160,ii'>160,ii <small></small></h3>

<p>evamarthaṃ caitadākhyātam — vācakabhedānmā bhūt kasyacitsvabhāvahetāvapi prayukte vyāmoha iti ॥</p>

<h2 id='3.14'>3.14</h2>

<h3 id='160,iii'>160,iii <small></small></h3>

<p>("sannutpattimān kṛtako vā śabda iti pakṣadharmopadarśanam ॥ 14 ॥")(NB 3.14)</p>

<h2 id='3.15'>3.15</h2>

<h3 id='160,iv'>160,iv <small>(<a href='docExplore?doc_id=NBṬ_160,iv_160,v'>NBṬ_160,iv_160,v</a>)</small></h3>

<p>atha kimete svabhāvahetavaḥ siddhasambandhe svabhāve sādhye prayoktavyā āhosvidasiddhasambandha ityāśaṅkya siddhasambandhe prayoktavyā iti darśayitumāha —</p>
<p>("sarva ete sādhanadharmā yathāsvaṃ pramāṇauḥ siddhasādhanadharmamātrānuvandha eva sādhyadharme'vagantavyāḥ ॥ 15 ॥")(NB 3.15)</p>

<h3 id='160,v'>160,v <small></small></h3>

<p>sarva eta iti । gamakatvāt sādhanāni, parāśritatvācca dharmāḥ, sādhanadharmā eva &lt;161&gt; sādhanadharmamātram । mātraśabdenādhikasyāpekṣaṇīyasya nirāsaḥ । tasyānubandho'nugamanamanvayaḥ । siddhaḥ sādhanadharmamātrānubandho yasya sa tathoktaḥ । kena siddha ityāha — yathāsvaṃ pramāṇairiti । yasya sādhyadharmasya yadātmīyaṃ pramāṇaṃ tenaiva pramāṇena siddha ityarthaḥ । svabhāvahetūnāṃ ca bahubhedatvāt saṃbandhasādhanānyapi pramāṇāni bahūnīti pramāṇairiti bahuvacananirdeśaḥ । gamayitavyatvāt sādhyaḥ, parāśritatvācca dharmaḥ sādhyadharmaḥ ।</p>

<h3 id='161,i'>161,i <small>(<a href='docExplore?doc_id=NBṬ_161,i_162,ii'>NBṬ_161,i_162,ii</a>)</small></h3>

<p>tadayaṃ paramārthaḥ — na hetuḥ pradīpavad yogyatayā gamako'pi tu nāntarīyakatayā viniścitaḥ । sādhyāvinābhāvitvaniścayanameva hi hetoḥ sādhyapratipādanavyāpāro nānyaḥ kaścit ।</p>

<p>&lt;162&gt;</p>

<h3 id='162,i'>162,i <small></small></h3>

<p>prathamaṃ bādhakena pramāṇena sādhyapratibandho niścetavyo hetoḥ । punaranumānakāle sādhanaṃ sādhya nāntarīyakaṃ sāmānyena smartavyam । kṛtakatvaṃ nāmānitya svabhāvamiti sāmānyena smṛtamartha punarviśeṣe yojayati — idamapi kṛtakatvaṃ śabde vartamānamanitya svabhāvameveti ।</p>

<h3 id='162,ii'>162,ii <small></small></h3>

<p>tatra sāmānyasmaraṇaṃ liṅgajñānam । viśiṣṭasya tu śabdagatakṛtakatvasyā 'nityatvasvabhāvasya smaraṇamanumānajñānam । tathā ca satyavinābhāvitvajñānameva parokṣārthapratipādakatvaṃ nāma । tena niścitatanmātrānubandhe sādhyadharme svabhāvahetavaḥ prayoktavyā nānyatretyuktam ॥</p>

<h2 id='3.16'>3.16</h2>

<h3 id='162,iii'>162,iii <small>(<a href='docExplore?doc_id=NBṬ_162,iii_162,iv'>NBṬ_162,iii_162,iv</a>)</small></h3>

<p>yadyevaṃ sambandho niścetavyaḥ sādhyasya sādhanena saha । sādhanadharmamātrānubandhastu sādhyasya kasmānniścito mṛgyata ityāha —</p>
<p>("tasyaiva tatsvabhāvatvāt ॥ 16 ॥")(NB 3.16)</p>

<h3 id='162,iv'>162,iv <small></small></h3>

<p>tasyaiveti siddhasādhanadharmamātrānubandhasya । tatsvabhāvatvāditi sādhanadharmaravabhāvatvāt । yo hi sādhyadharmaḥ sādhanadharmamātrānubandhavāt sa eva tasya sādhanadharmasya svabhāvo nānyaḥ ॥</p>

<h2 id='3.17'>3.17</h2>

<h3 id='162,v'>162,v <small>(<a href='docExplore?doc_id=NBṬ_162,v_162,vi'>NBṬ_162,v_162,vi</a>)</small></h3>

<p>bhavatu īdṛśa eva svabhāvaḥ । svabhāva eva tu sādhye kasmāddhetuprayogaḥ ?</p>
<p>("svabhāvasya ca hetutvāt ॥ 17 ॥")(NB 3.17)</p>

<h3 id='162,vi'>162,vi <small></small></h3>

<p>svabhāvasya ca hetutvāt । svabhāva eva iha hetuḥ prakrāntaḥ । tasmāt sa eva sādhyaḥ kartavyaḥ yaḥ sādhanasya svabhāvaḥ syāt । sādhanadharmamātrānubandhavāṃśca svabhāvo nānyaḥ ॥</p>

<h2 id='3.18'>3.18</h2>

<h3 id='162,vii'>162,vii <small>(<a href='docExplore?doc_id=NBṬ_162,vii_162,viii'>NBṬ_162,vii_162,viii</a>)</small></h3>

<p>yadi sādhyadharmaḥ sādhanasya svabhāvaḥ syāt pratijñārthaikadeśastarhi hetuḥ syādityāha —</p>
<p>("vastutastayostādātmyam ॥ 18 ॥")(NB 3.18)</p>

<h3 id='162,viii'>162,viii <small></small></h3>

<p>vastuta iti । vastutaḥ paramārthataḥ sādhyasādhanayostādātmyam । samāropitastu sādhyasādhanabhedaḥ । sādhyasādhanabhāvo hi niścayārūḍhe rūpe । niścayārūḍhaṃ ca rūpaṃ samāropitena &lt;163&gt; bhedenetaretaravyāvṛttikṛtena bhinnamiti anyat sādhanam, anyat sādhyam । dūrāddhi śākhādimānartho bṛkṣa iti niścīyate na śiṃśapeti । atha ca sa eva vṛkṣaḥ saiva śiṃśapā । tasmādabhinnamapi vastu niścayo bhinnamādarśayati vyāvṛttibhedena । tasmānniścayārūḍharūpāpekṣayā anyat sādhanama anyat sādhyam । ato na pratijñārthaikadeśo hetuḥ । vāstavaṃ ca tādātmyamiti ॥</p>

<h2 id='3.19'>3.19</h2>

<h3 id='163,i'>163,i <small>(<a href='docExplore?doc_id=NBṬ_163,i_163,iii'>NBṬ_163,i_163,iii</a>)</small></h3>

<p>kasmāt punaḥ sādhanadharmamātrānubandhyeva sādhyaḥ svabhāvo nānya ityāha —</p>
<p>("tanniṣpattāvaniṣpannasya tatsvabhāvatvābhāvāt ॥ 19 ॥")(NB 3.19)</p>

<h3 id='163,ii'>163,ii <small></small></h3>

<p>tanniṣpattāviti । yo hi yannānubadhnāti sa tanniṣpattāvaniṣpannaḥ । tasya tanniṣpattāvaniṣpannasya sādhanasvabhāvatvamayuktam । yato niṣpattyaniṣpattī bhāvābhāvarūpe । bhāvābhāvau ca parasparaparihāreṇa sthitau । yadi ca pūrvaniṣpannasya, aniṣpannasya caikyaṃ bhavedekasyaivārthasya bhāvābhāvau syātāṃ yugapat । na ca viruddhayorbhāvābhāvayoraikyaṃ yujyate, viruddhadharmasaṃsargātmakatvādekatvābhāvasya ।</p>

<h3 id='163,iii'>163,iii <small></small></h3>

<p>kiñca paścādutpadyamānaṃ pūrvaniṣpannādbhinnahetukam । hetubhedapūrvakaśca kāryabhedaḥ । tato niṣpannāniṣpannayorviruddhadharmasaṃsargātmako bhedo bhedahetuśca kāraṇabheda iti kuta ekatvam ? tasmāt sādhanadharmamātrānubandhyeva sādhyaḥ svabhāvo nānyaḥ ॥</p>

<h2 id='3.20'>3.20</h2>

<h3 id='163,iv'>163,iv <small>(<a href='docExplore?doc_id=NBṬ_163,iv_163,v'>NBṬ_163,iv_163,v</a>)</small></h3>

<p>mā bhūt paścānniṣpannaḥ pūrvajasya svabhāvaḥ । sādhyastu kasmānna bhavatītyāha —</p>
<p>("vyabhicārasaṃbhavācca ॥ 20 ॥")(NB 3.20)</p>

<h3 id='163,v'>163,v <small></small></h3>

<p>vyabhicāretyādi । pūrvajena paścānniṣpannasya vyabhicāraḥ parityāgo yastasya saṃbhavācca &lt;164&gt; na pūrvaniṣpannasya paścānniṣpannaḥ sādhyaḥ । tasmāt sādhanadharmamātrānubandhyeva svabhāvaḥ । sa eva ca sādhyaḥ । tathā ca siddhasādhanadharmamātrānubandha eva svabhāve svabhāvahetavaḥ prayoktavyā iti sthitam ॥</p>

<h2 id='3.21'>3.21</h2>

<h3 id='164,i'>164,i <small>(<a href='docExplore?doc_id=NBṬ_164,i_164,iv'>NBṬ_164,i_164,iv</a>)</small></h3>

<p>("kāryahetoḥ prayogaḥ — yatra dhūmastatrāgniḥ । yathā mahānasādau । asti ceha dhūma iti ॥ 21 ॥")(NB 3.21)</p>

<h3 id='164,ii'>164,ii <small></small></h3>

<p>kāryahetoḥ prayogaḥ । sādharmyavāniti prakaraṇādapekṣaṇīyam । yatra dhūma iti dhūmamanūdya tatrāgnirityagne rvidhiḥ । tathā ca niyamārthaḥ pūrvavadavagantavyaḥ । tadanena kāryakāraṇabhāvanimittā vyāptirdarśitā ।</p>

<h3 id='164,iii'>164,iii <small></small></h3>

<p>vyāptisādhanapramāṇaviṣayaṃ darśayitumāha — yathā mahānasādāviti । mahānasādau hi pratyakṣānupalambhābhyāṃ kāryakāraṇabhāvātmāvinābhāvo niścitaḥ ।</p>

<h3 id='164,iv'>164,iv <small></small></h3>

<p>asti ceheti sādhyadharmiṇi pakṣadharmopasaṃhāraḥ ॥</p>

<h2 id='3.22'>3.22</h2>

<h3 id='164,v'>164,v <small>(<a href='docExplore?doc_id=NBṬ_164,v_164,vi'>NBṬ_164,v_164,vi</a>)</small></h3>

<p>("ihāpi siddha eva kāryakāraṇabhāve kāraṇe sādhye kāryaheturvaktavyaḥ ॥ 22 ॥")(NB 3.22)</p>

<h3 id='164,vi'>164,vi <small></small></h3>

<p>ihāpīti । na kevalaṃ svabhāvahetāvihāpi kāryahetau । siddha eveti niścite kāryakāraṇatve । kāryakāraṇabhāva niścayo hyavaśyaṃ kartavyaḥ । yato na yogyatayā heturgamako'pi tu nāntarīyakatvādityuktam ॥</p>

<p>&lt;165&gt;</p>

<h2 id='3.23'>3.23</h2>

<h3 id='165,i'>165,i <small>(<a href='docExplore?doc_id=NBṬ_165,i_165,ii'>NBṬ_165,i_165,ii</a>)</small></h3>

<p>sādharmyavānsvabhāvakāryānupalambhānāṃ prayogo darśitaḥ । vaidharmyavantaṃ darśayitumāha —</p>
<p>("vaidharmyavataḥ prayogaḥ — yat sadupalabdhilakṣaṇaprāptaṃ tadupalabhyata eva । yathā nīlādiviśeṣaḥ । na caivamihopalabdhilakṣaṇaprāptasya sata upalabdhirghaṭasyetyanupalabdhiprayogaḥ ॥ 23 ॥")(NB 3.23)</p>

<h3 id='165,ii'>165,ii <small></small></h3>

<p>vaidharmyavata iti yat sadupalabdhilakṣaṇaprāptamiti yat sat dṛśyamityastitvānuvādaḥ । tadupalabhyata ityupalambhavidhiḥ । tadanena dṛśyasya sattvaṃ darśanaviṣayatvena vyāptaṃ kathitam, asattvanivṛttiśca sattvama । anupalambhanivṛttiśca upalambhaḥ । tena sādhyanivṛttyanuvādena sādhananivṛttirvihitā । tathā ca sādhyanivṛttiḥ sādhananivṛttau niyatatvāt sādhananivṛttyā vyāptā kathitā । yadi ca dharmiṇi sādhyadharmo na bhaved heturapi na bhavet । hetvabhāvena sādhyābhāvasya vyāptatvāt । asti ca hetuḥ । ato vyāpakasya sādhanābhā vasyābhāvād vyāpyasya sādhyābhāvasyābhāva iti sādhyagati rbhavati । tato vaidharmyaprayoge sādhanābhāve sādhyābhāvo niyato darśanīyaḥ sarvatriti nyāyaḥ ॥</p>

<p>&lt;166&gt;</p>

<h2 id='3.24'>3.24</h2>

<h3 id='166,i'>166,i <small>(<a href='docExplore?doc_id=NBṬ_166,i_166,ii'>NBṬ_166,i_166,ii</a>)</small></h3>

<p>svabhāvahetorvaidharmyaprayogamāha —</p>
<p>("asatyanityatve nāstyeva sattvamutpattimattvaṃ kṛtakatvaṃ vā । saṃśca śabda utpattimān kṛtako veti svabhāvahetoḥ prayogaḥ ॥ 24 ॥")(NB 3.24)</p>

<h3 id='166,ii'>166,ii <small></small></h3>

<p>asatyanityatva iti । ihānityatvasya sādhyasyābhāvo hetorabhāve niyata ucyate । tena hetvabhāvena sādhyābhāvo vyāpta uktastriṣvapi svabhāvahetuṣu । sannutpattimān kṛtako vā śabda iti trayāṇāmapi pakṣadharmatvapradarśanam । iha ca sādhanābhāvasya vyāpakasyābhāva uktaḥ । tato vyāpyo'pi sādhyābhāvo nivartata iti sādhyagatiḥ ॥</p>

<h2 id='3.25'>3.25</h2>

<h3 id='166,iii'>166,iii <small>(<a href='docExplore?doc_id=NBṬ_166,iii_166,iv'>NBṬ_166,iii_166,iv</a>)</small></h3>

<p>kāryahetorvaidha rmyavatprayogamāha —</p>
<p>("asatyagnau na bhavatyeva dhūmaḥ । atra cāsti dhūma iti kāryahetoḥ prayogaḥ ॥ 25 ॥")(NB 3.25)</p>

<h3 id='166,iv'>166,iv <small></small></h3>

<p>asatyagnāviti । ihāpi vahnyabhāvo dhūmābhāvena vyāpta uktaḥ । asti cātra dhūma iti vyāpakasya dhūmābhāvasyābhāva uktaḥ । tato vyāpyasya vahnyabhāvasyābhāve sādhyagatiḥ ॥</p>

<h2 id='3.26'>3.26</h2>

<h3 id='166,v'>166,v <small>(<a href='docExplore?doc_id=NBṬ_166,v_167,ii'>NBṬ_166,v_167,ii</a>)</small></h3>

<p>nanu ca sādharmyavati vyatireko noktaḥ । vaidharmyavati cānvayaḥ । tat kathametat trirūpaliṅgākhyānamityāha —</p>
<p>&lt;167&gt;</p>
<p>("sādharmyeṇāpi hi prayoge'rthādvadharmyagatiriti ॥ 26 ॥")(NB 3.26)</p>

<h3 id='167,i'>167,i <small></small></h3>

<p>sādharmyeṇeti । sādharmyeṇāpi abhidheyena yukte prayoge kriyamāṇe arthāt sāmarthyāt vaidharmyasya vyatirekasya gatirbhavatīti । hīti yasmāt । tasmāt trirūpaliṅgākhyānametat ।</p>

<h3 id='167,ii'>167,ii <small></small></h3>

<p>yadi nāma vyatireko'nvayavatā noktastathāpi anvayavacanasāmarthyādevāvasīyate ॥</p>

<h2 id='3.27'>3.27</h2>

<h3 id='167,iii'>167,iii <small>(<a href='docExplore?doc_id=NBṬ_167,iii_167,iv'>NBṬ_167,iii_167,iv</a>)</small></h3>

<p>katham ?</p>
<p>("asati tasmin sādhyena hetoranvayābhāvāt ॥ 27 ॥")(NB 3.27)</p>

<h3 id='167,iv'>167,iv <small></small></h3>

<p>asati tasmin vyatirekebuddhyādhyavasite sādhyena hetoranvayasya buddhyādhyavasitasyābhāvāt । sādhye niyataṃ sādhanamanvayavākyādavasyatā sādhyābhāve sādhanaṃ nāśaṅkanīyam । &lt;168&gt; itarathā sādhyaniyatameva na pratītaṃ syāt । sādhyābhāve ca sādhanābhāvagatirvyatirekagatiḥ । ataḥ sādhyaniyatasya sādhanasyābhidhānasāmarthyādanvayavākye'vasito vyatirekaḥ ॥</p>

<h2 id='3.28'>3.28</h2>

<h3 id='168,i'>168,i <small>(<a href='docExplore?doc_id=NBṬ_168,i_168,ii'>NBṬ_168,i_168,ii</a>)</small></h3>

<p>("tathā vaidharmyeṇāpyanvayagatiḥ ॥ 28 ॥")(NB 3.28)</p>

<h3 id='168,ii'>168,ii <small></small></h3>

<p>tatheti । yathā'nvayavākye tathā'rthādeva vaidharmyeṇa prayoge'nvayasyānabhidhīyamānasyāpi gatiḥ ॥ </p>

<h2 id='3.29'>3.29</h2>

<h3 id='168,iii'>168,iii <small>(<a href='docExplore?doc_id=NBṬ_168,iii_168,iv'>NBṬ_168,iii_168,iv</a>)</small></h3>

<p>katham ?</p>
<p>("asati tasmin sādhyābhāve hetvabhāvasyāsiddheḥ ॥ 29 ॥")(NB 3.29)</p>

<h3 id='168,iv'>168,iv <small></small></h3>

<p>asati tasmin anvaye buddhigṛhīte sādhyābhāve hetvabhāvasyāsiddheranavasāyāt । hetvabhāve sādhyābhāvaṃ niyataṃ vyatirekavākyādavasyatā hetusaṃbhave sādhyābhāvo nāśaṅkanīyaḥ । itarathā hetvabhāve niyato na syāt pratītaḥ । hetusattve ca sādhyasattva gatiranvayagatiḥ । ataḥ sādhanābhāva niyatasya sādhyābhāvasyābhidhānasāmarthyād vyatirekavākye'nvayagatiḥ ॥</p>

<p>&lt;169&gt;</p>

<h2 id='3.30'>3.30</h2>

<h3 id='169,i'>169,i <small>(<a href='docExplore?doc_id=NBṬ_169,i_169,ii'>NBṬ_169,i_169,ii</a>)</small></h3>

<p>yadi nāmākāśādau sādhyābhāve sādhanābhāvastathāpi kimiti hetusaṃbhave sādhyasaṃbhava ityāha —</p>
<p>("na hi svabhāvapratibandhe'satyekasya nivṛttāvaparasya niyamena nivṛttiḥ ॥ 30 ॥")(NB 3.30)</p>

<h3 id='169,ii'>169,ii <small></small></h3>

<p>nahīti । svabhāvena pratibandho yastasminnasatyekasya sādhyasya nivṛttyā nāparasya sādhanasya niyamena yuktā niyamavatī nivṛttiḥ ॥</p>

<h2 id='3.31'>3.31</h2>

<h3 id='169,iii'>169,iii <small>(<a href='docExplore?doc_id=NBṬ_169,iii_170,i'>NBṬ_169,iii_170,i</a>)</small></h3>

<p>("sa ca dviprakāraḥ sarvasya । tādātmyalakṣaṇastadutpattilakṣaṇaścetyuktam ॥ 31 ॥")(NB 3.31)</p>

<p>&lt;170&gt;</p>

<h3 id='170,i'>170,i <small></small></h3>

<p>sa ca svabhāvapratibandho dviprakāraḥ sarvasya pratibaddhasya । tādātmyaṃ lakṣaṇaṃ nimittaṃ yasya sa tathoktaḥ । tadutpattirlakṣaṇaṃ nimittaṃ yasya sa tathoktaḥ । yo yatra pratibaddhastasya sa pratibandhaviṣayo'rthaḥ svabhāvaḥ kāraṇaṃ vā syāt । anyasmin pratibaddhatvānupapatteḥ । tasmād dviprakāraḥ sa ityuktam । sa ca sārdhye'rthe liṅgasya ityatrāntare'bhihitaḥ ॥</p>

<h2 id='3.32'>3.32</h2>

<h3 id='170,ii'>170,ii <small>(<a href='docExplore?doc_id=NBṬ_170,ii_170,iii'>NBṬ_170,ii_170,iii</a>)</small></h3>

<p>("tenaṃ hi nivṛttiṃ kathayatā pratibandho darśanīyaḥ । tasmāt nivṛttivacanamākṣiptapratibandhopadarśanabheva bhavati । yacca pratibandhopadarśanaṃ tadevānvayavacanamityekenāpi vākyenānvayamukhena vyatirekamukhena vā prayuktena sapakṣāsapakṣayorliṅgasya sadasattvakhyāpanaṃ kṛtaṃ bhavatīti nāvaśyaṃ vākyadvayaprayogaḥ ॥ 32 ॥")(NB 3.32)</p>

<h3 id='170,iii'>170,iii <small></small></h3>

<p>hiryasmādarthe । yasmāt svabhāvapratibandhe nivartyanivartakabhāvastena sādhyasya nivṛttau sādhanasya nivṛttiṃ kathayatā pratibandho nivartyanivartakayordarśanīyaḥ । yadi hi sādhanaṃ sādhye pratibaddhaṃ bhaved evaṃ sādhyanivṛttau tanniyamena nivarteta । yataśca tasya pratibandho darśanīyaḥ tasmāt sādhyanivṛttau yat sādhananivṛttivacanaṃ tenākṣiptaṃ pratibandhopadarśanam । yacca tadākṣiptaṃ pratibandhopadarśanaṃ tadevānvayavacanam । pratibandhaścedavaśyaṃ darśayitavyo na vaktavyastarhyanvayaḥ । yasmād dṛṣṭānte pramāṇena pratibandho darśyamāna evānvayo nāparaḥ kaścit, &lt;171&gt; tasmānnivartyanivartakayoḥ pratibandho jñātavyaḥ । tathā cānvaya eva jñāto bhavati । itiśabdo hetau । yasmādanvaye'pi vyatirekagatiḥ vyatireke cānvayagatiḥ, tasmād ekenāpi sapakṣe cāsapakṣe ca sattvāsattvayoḥ khyāpanaṃ kṛtam ।</p>

<h3 id='171,i'>171,i <small>(<a href='docExplore?doc_id=NBṬ_171,i_171,ii'>NBṬ_171,i_171,ii</a>)</small></h3>

<p>anvayo mukhamupāyo'bhidheyatvād yasya tad anvayamukhaṃ vākyam । evaṃ vyatireko mukhaṃ yasyeti । iti hetau । yasmādekenāpi vākyena dvayagatistasmādekasmin sādhanavākye dvayoranvayavyatirekavākyayoravaśyameva prayogo na karttavyaḥ ।</p>

<h3 id='171,ii'>171,ii <small></small></h3>

<p>arthagatyartho hi śabdaprayogaḥ । arthaścedavagataḥ, kiṃ śabdaprayogeṇa ? ekamevānvayavākyaṃ vyatirekavākyaṃ vā prayoktavyam ॥</p>

<h2 id='3.33'>3.33</h2>

<h3 id='171,iii'>171,iii <small>(<a href='docExplore?doc_id=NBṬ_171,iii_172,i'>NBṬ_171,iii_172,i</a>)</small></h3>

<p>("anupalabdhāvapi — yat sad uparlābdhalakṣaṇaprāptaṃ tad upalabhyata evetyukte — anupalabhyamānaṃ tādṛśamasaditi pratīteranvayasiddhiḥ ॥ 33 ॥")(NB 3.33)</p>

<p>&lt;172&gt;</p>

<h3 id='172,i'>172,i <small></small></h3>

<p>anupalabdhāvapi vyatirekeṇo ktenānvayagatiḥ । yat sad upalabdhilakṣaṇaprāptamiti sādhyasya — asadvyavahārayogyatvasya nivṛttiṃ dṛśyasattva rūpāmāha । tadupalabhyata evetyanupalambhasya nivṛttimupalambharūpāmāha । tadanena sādhyanivṛttiḥ sādhananivṛttyā vyāptā darśitā । yadi ca sādhanasaṃbhavepi sādhyanivṛttirbhavet na sādhanābhāvena vyāptā bhavet । ato vyāptiṃ pratipadyamānena sādhanasaṃbhavaḥ sādhyasaṃbhavena vyāptaḥ pratipattavyaḥ । ata evāha — anupalabhyamānaṃ tādṛśamiti dṛśyamasaditi pratīteḥ saṃpratyayād anvayasiddhiriti ॥</p>

<h2 id='3.34'>3.34</h2>

<h3 id='172,ii'>172,ii <small>(<a href='docExplore?doc_id=NBṬ_172,ii_172,iii'>NBṬ_172,ii_172,iii</a>)</small></h3>

<p>("dvayorapyanayoḥ prayogayornāvaśyaṃ pakṣanirdeśaḥ ॥ 34 ॥")(NB 3.34)</p>

<h3 id='172,iii'>172,iii <small></small></h3>

<p>yataśca sādhanaṃ sādhyadharmapratibaddhaṃ tādātmyatadutpattibhyāṃ pratipattavyaṃ dvayorapi prayogayoḥ, tasmāt pakṣo'vaśyameva na nirdeśyaḥ । yat sādhanaṃ sādhyaniyataṃ pratītaṃ tata eva sādhyadharmiṇi dṛṣṭāt sādhyapratītiḥ । ato na kiṃcit sādhyanirdeśeneti ॥</p>

<p>&lt;174&gt;</p>

<h2 id='3.35'>3.35</h2>

<h3 id='174,i'>174,i <small>(<a href='docExplore?doc_id=NBṬ_174,i_174,iii'>NBṬ_174,i_174,iii</a>)</small></h3>

<p>enamevārthamanupalabdhiprayoge darśayati —</p>
<p>("yasmāt sādharmyavatprayoge'pi — yadupalabdhilakṣaṇaprāptaṃ sannopalabhyate so'sadvyavahāraviṣayaḥ । nopalabhyate cātropalabdhilakṣaṇaprāpto ghaṭa ityukte sāmarthyādeva neha ghaṭa iti bhavati ॥ 35 ॥")(NB 3.35)</p>

<h3 id='174,ii'>174,ii <small></small></h3>

<p>sādharmyavati prayogepi sāmarthyādeva neha pradeśe ghaṭa iti bhavati ।</p>

<h3 id='174,iii'>174,iii <small></small></h3>

<p>kiṃ punastat sāmarthyamityāha — yadupalabdhilakṣaṇaprāptaṃ sannopalabhyate — ityanupalambhānuvādaḥ । so'sadvyavahāraviṣayaḥ — ityasadvyavahārayogyatvavidhiḥ । tathā ca sati dṛśyānu&lt;175&gt;palambho'sadvyavahārayogyatvena vyāpto darśitaḥ । nopalabhyate ca ityādinā sādhyadharmiṇi sattvaṃ liṅgasya darśitam । yadi ca sādhyadharmastatra sādhyadharmiṇi na bhavet sādhanarmo'pi na bhavet । sādhyaniyatatvāt tasya sādhanadharmasyeti sāmarthyama ॥</p>

<h2 id='3.36'>3.36</h2>

<h3 id='175,i'>175,i <small>(<a href='docExplore?doc_id=NBṬ_175,i_175,iii'>NBṬ_175,i_175,iii</a>)</small></h3>

<p>("tathā vaidharmyavatprayoge'pi — yaḥ sadvyavahāraviṣaya upalabdhilakṣaṇaprāptaḥ, sa upalabhyata eva । na tathā'tra tādṛśo ghaṭa upalabhyata ityukte sāmarthyādeva neha sadvyavahāraviṣaya iti bhavati ॥ 36 ॥")(NB 3.36)</p>

<h3 id='175,ii'>175,ii <small></small></h3>

<p>yathā sādharmyavatprayoge tathā vaidharmyavatprayoge'pi sāmarthyādeva neha sadvyavahāraviṣayo'sti ghaṭa iti bhavati ।</p>

<h3 id='175,iii'>175,iii <small></small></h3>

<p>sāmarthya darśayitumāha — yaḥ sadvyavahāraviṣaya iti vidyamānaḥ । upalabdhilakṣaṇaprāpta iti dṛśyaḥ ityeṣā sādhyanivṛttiḥ । sa upalabhyata eveti sādhananivṛttiriti । anena ca sādhyanivṛttiḥ sādhananivṛttyā vyāptā darśitā । na tatheti — yathā'nyo dṛśya upalabhyate na tathātra pradeśe tādṛśa iti dṛśyo ghaṭa upalabhyata iti । anena sādhyanivṛttervyāpikā nivṛttirasatī sādhyadharmiṇi darśitā । yadi ca sādhyadharmaḥ sādhyadharmiṇi na syāt sādhanadharmo'pi na bhavet । &lt;176&gt; asti ca sādhanadharma iti sāmarthyam । ataḥ sāmarthyāt nātsyatra ghaṭa iti pratīterna pakṣanirdeśaḥ । evaṃ kāryasvabhāvahetvorapi sāmarthyāt saṃpratyaya iti na pakṣanirdeśaḥ ॥</p>

<h2 id='3.37'>3.37</h2>

<h3 id='176,i'>176,i <small></small></h3>

<p>("kīdṛśaḥ punaḥ pakṣa iti nirdeśyaḥ ? ॥ 37 ॥")(NB 3.37)</p>

<h2 id='3.38'>3.38</h2>

<h3 id='176,ii'>176,ii <small>(<a href='docExplore?doc_id=NBṬ_176,ii_176,iv'>NBṬ_176,ii_176,iv</a>)</small></h3>

<p>kīdṛśaḥ purararthaḥ pakṣa iti — anenaśabdena nirdeśyo vaktavyaḥ ? ityāha —</p>
<p>("svarūpeṇaiva svayamiṣṭo'nirākṛtaḥ pakṣa iti ॥ 38 ॥")(NB 3.38)</p>

<h3 id='176,iii'>176,iii <small></small></h3>

<p>svarūpeṇaiveti sādhyatvenaiva । svayamiti vādinā । iṣṭa iti — nokta evāpi tviṣṭo'pītyarthaḥ । evaṃbhūtaḥ san pratyakṣādibhiḥ anirākṛto yo'rthaḥ sa pakṣa ityucyate ।</p>

<h3 id='176,iv'>176,iv <small></small></h3>

<p>atha yadi pakṣo na nirdeśyaḥ, kathamanirdeśyasya lakṣaṇamuktam ? na sādhanavākyāvayavatvādasya lakṣaṇamuktamapi tvasādhyaṃ kecit sādhyam, sādhyaṃ cāsādhyaṃ kecit pratipannāḥ । tat sādhyāsādhyavipratipattinikāraṇārthaṃ pakṣalakṣaṇamuktam ॥</p>

<h2 id='3.39'>3.39</h2>

<h3 id='176,v'>176,v <small>(<a href='docExplore?doc_id=NBṬ_176,v_176,vi'>NBṬ_176,v_176,vi</a>)</small></h3>

<p>svarūpeṇeṣṭa ityasya vivaraṇama —</p>
<p>("svarūpeṇeti sādhyatveneṣṭaḥ ॥ 39 ॥")(NB 3.39)</p>

<h3 id='176,vi'>176,vi <small></small></h3>

<p>sādhyatveneṣṭa iti । pakṣasya sādhyatvānnāparamasti rūpam । ataḥ svarūpaṃ sādhyatvamiti ॥</p>

<h2 id='3.40'>3.40</h2>

<h3 id='176,vii'>176,vii <small>(<a href='docExplore?doc_id=NBṬ_176,vii_176,viii'>NBṬ_176,vii_176,viii</a>)</small></h3>

<p>evaśabdaṃ vivaritumāha —</p>
<p>("svarūpeṇaiveti sādhyatvenaiveṣṭo na sādhanatvenāpi ॥ 40 ॥")(NB 3.40)</p>

<h3 id='176,viii'>176,viii <small></small></h3>

<p>svarūpeṇaiveti । nanu caivaśabdaḥ kevala eva pratyavamarṣṭavyastat kimarthaṃ svarūpaśabdena &lt;177&gt; saha pratyavamṛṣṭaḥ ? ucyate । evaśabdo nipāto dyotakaḥ । padāntarābhihitasyārthasya viśeṣaṃ dyotayati iti padāntareṇa viśeṣyavācinā saha nirdiṣṭaḥ । na sādhanatvenāpīti । yat sādhanatvena nirdiṣṭaṃ tat sādhanatveneṣṭam । asiddhatvācca sādhyatvenāpīṣṭam । tasya nivṛttyartha evaśabdaḥ ॥</p>

<h2 id='3.41'>3.41</h2>

<h3 id='177,i'>177,i <small>(<a href='docExplore?doc_id=NBṬ_177,i_177,iii'>NBṬ_177,i_177,iii</a>)</small></h3>

<p>tadudāharati —</p>
<p>("yathā śabdasyānityatve sādhye cākṣuṣatvaṃ hetuḥ, śabde'siddhatvāt sādhyam । na punastadiha sādhyatvenaiveṣṭam, sādhanatvenābhidhānāt ॥ 41 ॥")(NB 3.41)</p>

<h3 id='177,ii'>177,ii <small></small></h3>

<p>yatheti । śabdasyānityatve sādhye cākṣuṣatvaṃ hetuḥ śabde'siddhatvāt sādhyam — ityanena sādhyatveneṣṭimāha ।</p>

<h3 id='177,iii'>177,iii <small></small></h3>

<p>tad iti cākṣuṣatvam । iheti śabde । sādhyatvenaiveṣṭam — iti sādhyatveneṣṭiniyamābhāvamāha । sādhanatvenābhidhānād iti — yataḥ sādhanatvenābhihitam, ataḥ sādhanatvenāpīṣṭam । na sādhyatvenaiveti ॥</p>

<h2 id='3.42'>3.42</h2>

<h3 id='177,iv'>177,iv <small>(<a href='docExplore?doc_id=NBṬ_177,iv_177,v'>NBṬ_177,iv_177,v</a>)</small></h3>

<p>svayamityanena svayaṃśabdaṃ vyākhyeyamupakṣipya tasyārthamāha —</p>
<p>("svayamiti vādinā ॥ 42 ॥")(NB 3.42)</p>

<h3 id='177,v'>177,v <small></small></h3>

<p>vādineti । svayaṃśabdo nipāta ātmana iti ṣaṣṭhyantasyātmaneti ca tṛtīyāntasyātha varttate । tadiha tṛtīyāntasyātmaśabdasyārthe vṛttaḥ svayaṃśabdaḥ । ātmaśabdaśca sambandhiśabdaḥ । vādī ca pratyāsannaḥ । tato yasya vādina ātmā tṛtīyārthayuktaḥ sa eva tṛtīyārthayukto nirdiṣṭo vādineti । na tu svayaṃśabdasya vādinetyeṣa paryāyaḥ ॥</p>

<p>&lt;178&gt;</p>

<h2 id='3.43'>3.43</h2>

<h3 id='178,i'>178,i <small>(<a href='docExplore?doc_id=NBṬ_178,i_178,iii'>NBṬ_178,i_178,iii</a>)</small></h3>

<p>kaḥ punarasau vādītyāha —</p>
<p>("yastadā sādhanamāha ॥ 43 ॥")(NB 3.43)</p>

<h3 id='178,ii'>178,ii <small></small></h3>

<p>yastadā — iti vādakāle sādhanamāha । anekavādisambhave'pi svayaṃśabdavācyasya vādino viśeṣaṇametat ।</p>

<h3 id='178,iii'>178,iii <small></small></h3>

<p>yadyevaṃ vādina iṣṭaḥ sādhyaḥ — ityuktam । etena ca kimuktena ? anena tadā vādakāle tena vādinā svayaṃ yo dharmaḥ sādhayitumiṣṭaḥ sa eva sādhyo netaro dharma ityuktaṃ bhavati । vādino'niṣṭadharmasādhyatvanivarttanamasya vacanasya phalamiti yāvat ॥</p>

<h2 id='3.44'>3.44</h2>

<h3 id='178,iv'>178,iv <small>(<a href='docExplore?doc_id=NBṬ_178,iv_179,ii'>NBṬ_178,iv_179,ii</a>)</small></h3>

<p>atha kasmin satyanyadharmasādhyatvasya sambhavo yannivṛttyarthaṃ tad vaktavyamityāha —</p>
<p>("etena yadyapi kvacicchāstre sthitaḥ sādhanamāha, tacchāstrakāreṇa tasmin dharmiṇyanekadharmābhyupagame'pi yastadā tena vādinā dharmaḥ svayaṃ sādhayitu&lt;179&gt;miṣṭaḥ, sa eva sādhyo netara ityuktaṃ bhavati ॥ 44 ॥")(NB 3.44)</p>

<h3 id='179,i'>179,i <small></small></h3>

<p>tacchāstrakāreṇeti । yacchāstraṃ tena vādinā'bhyupagataṃ tacchāstrakāreṇa tasmin sādhyadharmiṇi anekasya dharmasyābhyupagame sati anyadharmasādhyatvasambhavaḥ । tathāhi — śāstraṃ yenābhyupagataṃ tatsiddho dharmaḥ sarva eva tena sādhya ityasti vipratipattiḥ । anenāpāsyate । anekadharmābhyupagame'pi sati sa eva sādhyo yo vādina iṣṭo nānya iti ।</p>

<h3 id='179,ii'>179,ii <small></small></h3>

<p>nanu ca śāstrānapekṣaṃ vastubalapravṛttaṃ liṅgam । ato'napekṣaṇīyatvānna śāstre sthitvā vādaḥ karttavyaḥ । satyam । āhopuruṣikayā tu yadyapi kvacicchāstre sthita iti kiñcicchāstramabhyupagataḥ sādhanamāha, tathāpi ya eva tasyeṣṭaḥ sa eva sādhya iti jñāpanāyedamuktam ॥</p>

<h2 id='3.45'>3.45</h2>

<h3 id='179,iii'>179,iii <small>(<a href='docExplore?doc_id=NBṬ_179,iii_179,v'>NBṬ_179,iii_179,v</a>)</small></h3>

<p>iṣṭa itīṣṭaśabdamupakṣipya vyācaṣṭe —</p>
<p>("iṣṭa iti yatrārthe vivādena sādhanamupanyastaṃ tasya siddhimicchatā so 'nukto'pi vacanena sādhyaḥ ॥ 45 ॥")(NB 3.45)</p>

<h3 id='179,iv'>179,iv <small></small></h3>

<p>yatrārtha ātmani viruddho vādaḥ prakrāntaḥ — "nāsti ātmā" — ityātmapratiṣedhavāda ātmasattāvādaviruddhaḥ, vidhipratiṣedhayorvirodhāt । tena vivādena hetunā sādhanamupanyastaṃ tasyātmārthasya siddhiṃ niścayam icchatā vādinā so'rthaḥ sādhya ityuktaṃ bhavati iṣṭaśabdena । yat tad "ityuktaṃ bhavati" iti grahaṇamante tadihāpekṣya vākyaṃ samāpayitavyam ।</p>

<h3 id='179,v'>179,v <small></small></h3>

<p>yadyapi parārthānumāna ukta eva sādhyo yuktaḥ, anuktopi tu vacanena sādhyaḥ, sāmarthyoktatvāt tasya ॥</p>

<p>&lt;180&gt;</p>

<h2 id='3.46'>3.46</h2>

<h3 id='180,i'>180,i <small>(<a href='docExplore?doc_id=NBṬ_180,i_180,iii'>NBṬ_180,i_180,iii</a>)</small></h3>

<p>kuta etadityāha —</p>
<p>("tadadhikaraṇatvādvivādasya ॥ 46 ॥")(NB 3.46)</p>

<h3 id='180,ii'>180,ii <small></small></h3>

<p>taditi so'rtho'dhikaraṇam āśrayo yasya sa tadadhikaraṇo vivādaḥ । tasya bhāvastattvam । tasmāditi ।</p>

<h3 id='180,iii'>180,iii <small></small></h3>

<p>etaduktaṃ bhavati — yasmādvivādaṃ nirākarttumicchatā vādinā sādhanamupanyastaṃ tasmād yad adhikaraṇaṃ vivādasya tadeva sādhyam । yato viruddhaṃ vādamapanetuṃ sādhanamupanyastaṃ taccet na sādhyaṃ kimidānīṃ jātiniyataṃ kiṃcit sādhyaṃ syāditi ॥</p>

<h2 id='3.47'>3.47</h2>

<h3 id='180,iv'>180,iv <small>(<a href='docExplore?doc_id=NBṬ_180,iv_180,v'>NBṬ_180,iv_180,v</a>)</small></h3>

<p>anuktamapi parārthānumāne sādhyamiṣṭam । tadudāharati —</p>
<p>("yathā parārthāścakṣurādayaḥ saṃghātatvācchayanāsanādyaṅgavaditi । atrātmārthā ityanuktāvapyātmārthatā sādhyā । tena noktamātrameva sādhyam — ityuktaṃ bhavati ॥ 47 ॥")(NB 3.47)</p>

<h3 id='180,v'>180,v <small></small></h3>

<p>parārthā iti । cakṣurādiryeṣāṃ śrotrādīnāṃ te cakṣurādaya iti dharmī । parasmāyime parārthā iti sādhyaṃ pārārthyam । saṅghātatvāditi hetuḥ । vyāptiviṣayapradarśanaṃ ca śayanāsanādyaṅgavaditi । śayanamāsanaṃ ca te ādī yasya tacchayanāsanādi puruṣopabhogāṅgaṃ saṃghātarūpam । tadvadatra pramāṇe yadapyātmārthāścakṣurādaya ityātmārthatā noktā anuktāvapyātmārthatā sādhyā ।</p>

<p>&lt;181&gt;</p>

<h3 id='181,i'>181,i <small>(<a href='docExplore?doc_id=NBṬ_181,i'>NBṬ_181,i</a>)</small></h3>

<p>tathā hi — sāṃkhyenoktam — asti ātmā । tadviruddhaṃ bauddhenoktaṃ — nāstyātmeti । tataḥ sāṃkhyena svavādaviruddhaṃ bauddhavāda hetūkṛtya viruddhavādanirākaraṇāya svavādapratiṣṭhāpanāya ca sādhanamupanyastam । ato'nuktāvapyātmārthatā sādhyā, tadadhikaraṇatvād vivādasya । śayanāsanādiṣu hi puruṣopabhogāṅgeṣvātmārthatvenānvayo na prasiddhaḥ । saṅghātatvasya pārārthyamātreṇa tu siddhaḥ । tataḥ parārthā ityuktam ।</p>

<h3 id='181,ii'>181,ii <small>(<a href='docExplore?doc_id=NBṬ_181,ii_181,iii'>NBṬ_181,ii_181,iii</a>)</small></h3>

<p>cakṣurādaya ityatrādigrahaṇādvijñānamapi parārthaṃ sādhayitumiṣṭam । vijñānācca para ātmaiva syāt ।</p>

<h3 id='181,iii'>181,iii <small></small></h3>

<p>parasyārthakāri vijñānaṃ setsyatīti sāmarthyādātmārthatvaṃ sidhyati cakṣurādīnāmiti matvā parārthagrahaṇaṃ kṛtam । teneṣṭa sādhyatvavacanena noktamātram, api tu prativādino vivādāspadatvād vādinaḥ sādhayitumiṣṭamuktam, anuktaṃ vā prakaraṇagamyaṃ sādhyamityuktaṃ bhavati ॥</p>

<p>&lt;182&gt;</p>

<h2 id='3.48'>3.48</h2>

<h3 id='182,i'>182,i <small>(<a href='docExplore?doc_id=NBṬ_182,i_182,iii'>NBṬ_182,i_182,iii</a>)</small></h3>

<p>("anirākṛta iti — etallakṣaṇayoge'pi yaḥ sādhayitumiṣṭo'pyarthaḥ pratyakṣānumānapratītisvavacanairnirākriyate, na sa pakṣa iti pradarśanārtham ॥ 48 ॥")(NB 3.48)</p>

<h3 id='182,ii'>182,ii <small></small></h3>

<p>anirākṛta iti vyākhyeyam । etaditi — anantaraprakrāntaṃ yat pakṣalakṣaṇamuktaṃ sādhyatveneṣṭetyādi — etallakṣaṇena yoge'pyartho na pakṣa iti pradarśanārtham pratipādanāya anirākṛtagrahṇaṃ kṛtam ।</p>

<h3 id='182,iii'>182,iii <small></small></h3>

<p>kīdṛśo'rtho na pakṣaḥ sādhayitumiṣṭo'pītyāha — yaḥ sādhayitumiṣṭo'rthaḥ — pratyakṣaṃ cānumānaṃ ca pratītiśca svavacanaṃ ca — etairnirākriyate — viparītaḥ sādhyate na sa pakṣa iti ॥</p>

<h2 id='3.49'>3.49</h2>

<h3 id='182,iv'>182,iv <small>(<a href='docExplore?doc_id=NBṬ_182,iv_182,vi'>NBṬ_182,iv_182,vi</a>)</small></h3>

<p>("tatra pratyakṣanirākṛto yathā — aśrāvaṇaḥ śabda iti ॥ 49 ॥")(NB 3.49)</p>

<h3 id='182,v'>182,v <small></small></h3>

<p>tatreti । teṣu caturṣu pratyakṣādinirākṛteṣu pratyakṣanirākṛtaḥ kīdṛśaḥ ? yatheti । yathā'yaṃ pratyakṣanirākṛtastathā'nye'pi draṭavyā iti yathāśabdārthaḥ ।</p>

<h3 id='182,vi'>182,vi <small></small></h3>

<p>śravaṇena grāhyaḥ śrāvaṇaḥ । na śrāvaṇo'śrāvaṇaḥ । śrotreṇa na grāhya iti pratijñārthaḥ । śrotrāgrāhyatvaṃ śabdasya pratyakṣasiddhena śrotra grāhyatvena bādhyate ॥</p>

<p>&lt;183&gt;</p>

<h2 id='3.50'>3.50</h2>

<h3 id='183,i'>183,i <small>(<a href='docExplore?doc_id=NBṬ_183,i_183,ii'>NBṬ_183,i_183,ii</a>)</small></h3>

<p>("anumānanirākṛto yathā — nityaḥ śabda iti ॥ 50 ॥")(NB 3.50)</p>

<h3 id='183,ii'>183,ii <small></small></h3>

<p>anumānanirākṛto yathā nityaḥ śabda iti । śabdasya pratijñātaṃ nityatvam anityatvenānumānasiddhena nirākriyate ॥</p>

<h2 id='3.51'>3.51</h2>

<h3 id='183,iii'>183,iii <small>(<a href='docExplore?doc_id=NBṬ_183,iii_183,iv'>NBṬ_183,iii_183,iv</a>)</small></h3>

<p>("pratītinirākṛto yathā — acandraḥ śaśīti ॥ 51 ॥")(NB 3.51)</p>

<h3 id='183,iv'>183,iv <small></small></h3>

<p>pratītyā nirākṛtaḥ acandra iti candraśabdavācyo na bhavati śaśīti pratijñātārthaḥ । ayaṃ ca pratītyā nirākṛtaḥ । pratīto'rtha ucyate vikalpavijñānaviṣayaḥ । pratītiḥ pratītatvaṃ &lt;184&gt; vikalpavijñānaviṣayatvamucyate । tena vikalpajñānena pratītirūpeṇa śaśinaścandraśabdavācyatvaṃ siddhameva । tathā hi — yadvikalpa vijñānagrāhyaṃ tacchabdākārasaṃsargayogyam । yacchabdākārasaṃsargayogyaṃ tat sāṅketikena śabdena vaktuṃ śakyam । ataḥ pratītirūpeṇa vikalpavijñānaviṣayatvena siddhaṃ candraśabdavācyatvamacandratvasya bādhakam । svabhāvahetuśca pratītiḥ । yasmādvikalpaviṣayatvamātrānubandhinī sāṅketikaśabdavācyatā, tataḥ svabhāvahetusiddhaṃ candraśabdavācyatvamavācyatvasya bādhakaṃ draṣṭavyam ॥</p>

<p>&lt;185&gt;</p>

<h2 id='3.52'>3.52</h2>

<h3 id='185,i'>185,i <small>(<a href='docExplore?doc_id=NBṬ_185,i_185,ii^1'>NBṬ_185,i_185,ii^1</a>)</small></h3>

<p>("svavacananirākṛto yathā — nānumānaṃ pramāṇam ॥ 52 ॥")(NB 3.52)</p>

<h3 id='185,ii'>185,ii <small>(<a href='docExplore?doc_id=NBṬ_185,ii^2'>NBṬ_185,ii^2</a>)</small></h3>

<p>svavacanaṃ pratijñārthasyātmīyo vācakaḥ śabdaḥ । tena nirākṛtaḥ pratijñārtho na sādhyaḥ । yathā nānumānaṃ pramāṇam — ityatra anumānasya prāmāṇyaniṣedhaḥ pratijñārthaḥ । sa nānumānaṃ pramāṇam — ityanena svavācakena vākyena bādhyate । vākyaṃ hi etat prayujyamānaṃ vaktuḥ śābdapratyayasya sadarthatvamiṣṭaṃ sūcayati । tathāhi — madvākyād yo'rthasampratyayastavotpadyate so'satyārtha iti darśayan vākyameva noccārayedvaktā, vacanārthaścedasatyaḥ pareṇa jñātavyo vacanamapārthakam । yo'pi hi sarvaṃ mithyā bravīmīti vakti so'pyasya vākyasya satyārthatvamādarśayanneva vākyamuccārayati । yadyetadvākyaṃ satyārthamādarśitam, evaṃ vākyāntarāṇyātmīyānyasatyārthāni darśitāni bhavanti । etadeva tu yadyasatyārtham, anyānyasatyārbhāni na darśitāni bhavanti । tataśca na kiñciduccāraṇasya phalamiti noccārayet । tasmādvākyaprabhavaṃ vākyārthālambanaṃ vijñānaṃ satyārthaṃ darśayanneva vaktā vākyamuccārayati । tathā ca sati bāhyavastunāntarīyakaṃ śabdaṃ darśayatā śabdajaṃ vijñānaṃ satyārthaṃ darśayitavyam । tato bāhyārthakāryācchabdādutpannaṃ vijñānaṃ satyārthamādarśayatā kāryaliṅgajamanumānaṃ pramāṇaṃ śābdaṃ darśitaṃ bhavati ।</p>

<p>&lt;186&gt;</p>

<h3 id='186,i'>186,i <small>(<a href='docExplore?doc_id=NBṬ_186,i'>NBṬ_186,i</a>)</small></h3>

<p>tasmāt "nānumānaṃ pramāṇam" — iti bruvatā śābdasya pratyayasyāsannartho grāhya uktaḥ । asadarthatvameva hyaprāmāṇyamucyate, nānyat । śabdoccāraṇasāmarthyāccārthāvinābhāvī svaśabdo darśitaḥ । tathā ca sannartho darśitaḥ । tataḥ kalpitādarthakāryācchabdācchābda pratyayārthasyānumitaṃ sattvaṃ pratijñāyamānamasattvaṃ pratibadhnāti ।</p>

<h3 id='186,ii'>186,ii <small>(<a href='docExplore?doc_id=NBṬ_186,ii_187,i'>NBṬ_186,ii_187,i</a>)</small></h3>

<p>tadevaṃ svavacanānumitena sattvenāsattvaṃ bādhyamānaṃ svavacanena bādhitamuktamityayamatrārthaḥ ।</p>

<h3 id='186,iii'>186,iii <small></small></h3>

<p>anye tvāhuḥ — abhiprāyakāryācchabdājjātaṃ jñānamabhiprāyālambanam । sadarthamicchataḥ śabdaprayogaḥ । tenāprāmāṇyaṃ pratijñātaṃ bādhyata iti ।</p>

<p>&lt;187&gt;</p>

<h3 id='187,i'>187,i <small></small></h3>

<p>tadayuktam । yata iha pratīteḥ svabhāvahetutvam, svavacanasya ca kāryahetutvaṃ kalpitamiṣṭam । na vāstavam abhiprāyakāryatvaṃ ca vāstavameva śabdasya । tatastadiha na gṛhyate ।</p>

<h3 id='187,ii'>187,ii <small>(<a href='docExplore?doc_id=NBṬ_187,ii'>NBṬ_187,ii</a>)</small></h3>

<p>kiñca । yathā — anumānamanicchan vahnyavyabhicāritvaṃ dhūmasya na pratyeti, tathā śabdasyāpyabhiprāyāvyabhicāritvaṃ na pratyeṣyati । bāhyavastupratyāyanāya ca śabdaḥ prayujyate । tanna śabdasyābhiprāyāvinābhāvitvābhyupagamapūrvakaḥ śabdaprayogaḥ । api ca, na svābhiprāya nivedanāya śabda uccāryate, api tu bāhya sattvapratipādanāya, tasmād bāhyavastvavinābhāvitvābhyupagamapūrvakaḥ śabdaprayogaḥ । tataḥ pūrvakameva vyākhyātamanavadyam ॥</p>

<h2 id='3.53'>3.53</h2>

<h3 id='187,iii'>187,iii <small>(<a href='docExplore?doc_id=NBṬ_187,iii_187,iv'>NBṬ_187,iii_187,iv</a>)</small></h3>

<p>("iti catvāraḥ pakṣābhāsā nirākṛtā bhavanti ॥ 53 ॥")(NB 3.53)</p>

<h3 id='187,iv'>187,iv <small></small></h3>

<p>evaṃca sati — anirākṛtagrahaṇenānantaroktāścatvāraḥ pakṣavadābhāsanta iti pakṣābhāsā nirastā bhavanti ॥</p>

<h2 id='3.54'>3.54</h2>

<h3 id='187,v'>187,v <small>(<a href='docExplore?doc_id=NBṬ_187,v_188,i'>NBṬ_187,v_188,i</a>)</small></h3>

<p>samprati pakṣalakṣaṇapadāni yeṣāṃ vyavacchedakāni teṣāṃ vyavachedena yādṛśaḥ pakṣārtho labhyate taṃ darśayituṃ vyavacchedyān saṃkṣipya darśayati —</p>
<p>&lt;188&gt;</p>
<p>("evaṃ siddhasya, asiddhasyāpi sādhanatvenābhimatasya, svayaṃ vādinā tadā sādhayitumaniṣṭasya, uktamātrasya nirākṛtasya ca viparyayeṇa sādhyaḥ । tenaiva svarūpeṇābhimato vādina iṣṭo'nirākṛtaḥ pakṣa iti pakṣalakṣaṇamanavadyaṃ darśitaṃ bhavati ॥ 54 ॥")(NB 3.54)</p>

<h3 id='188,i'>188,i <small></small></h3>

<p>evam — ityanantaroktakrameṇa । siddhasya viparyayeṇa viparītatvena hetunā sādhyo draṣṭavyaḥ । yasmādarthāt siddho'rtho viparītaḥ, sa sādhya ityarthaḥ । siddhaśca viparīto'siddhasya । tasmād asiddhaḥ sādhyaḥ । asiddho'pi na sarvo'pi tu sādhanatvenoktasyāsiddhasyāpi viparyayeṇa । svarya vādinā sādhayitumaniṣṭasya asiddhasya viparyayeṇa । tathā uktamātrasya asiddhasyāpi viparyayeṇa । tathā nirākṛtasyāsiddhasyāpi viparyayeṇa sādhyaḥ ।</p>

<h3 id='188,ii'>188,ii <small>(<a href='docExplore?doc_id=NBṬ_188,ii'>NBṬ_188,ii</a>)</small></h3>

<p>yaścāyaṃ pañcabhirvyavacchedyai rahito'rtho'siddho'sādhanaṃ vādinaḥ svayaṃ sādhayitumiṣṭa ukto'nukto vā pramāṇairanirākṛtaḥ sādhyaḥ, sa evāsau svarūpeṇaiva svayamiṣṭo'nirākṛta etaiḥ padairukta ityarthaḥ । yaścāyaṃ sādhyaḥ sa pakṣa iti ucyate । itiśabda evamarthe । evaṃ pakṣalakṣaṇamanavadyamiti । avidyamānamavadyaṃ doṣo yasya tadanavadyam । darśitaṃ kathitam ॥</p>

<h2 id='3.55'>3.55</h2>

<h3 id='188,iii'>188,iii <small>(<a href='docExplore?doc_id=NBṬ_188,iii_189,i'>NBṬ_188,iii_189,i</a>)</small></h3>

<p>trirūpaliṅgākhyānaṃ parisamāpayya prasaṅgāgataṃ ca pakṣalakṣaṇamabhidhāya hetvābhāsān vaktukāmasteṣāṃ prastāvaṃ racayati trirūpetyādinā —</p>
<p>("trirūpaliṅgākhyānaṃ parārthānumānamityuktam । tatra trayāṇāṃ rūpāṇāmekasyāpi rūpasyānuktau sādhanābhāsaḥ ॥ 55 ॥")(NB 3.55)</p>

<h3 id='188,iv'>188,iv <small></small></h3>

<p>etaduktaṃ bhavati — trirūpaliṅgaṃ vaktukāmena sphuṭaṃ tadvaktavyam । evaṃ ca tat sphuṭamuktaṃ &lt;189&gt; bhavati yadi tacca, tatpratirūpakaṃ cocyate । heyajñāne hi tadviviktamupādeyaṃ sujñātaṃ bhavatīti । trirūpaliṅgākhyānaṃ parārthamanumānam iti prāg uktam ।</p>

<h3 id='189,i'>189,i <small></small></h3>

<p>tatreti tasmin sati । trirūpaliṅgākhyāne parārthānumāne satītyarthaḥ । trayāṇāṃ rūpāṇāṃ madhya ekasyāpyanuktau । apiśabdād dvayorapi । sādhanasya ābhāsaḥ sadṛśaṃ sādhanasya, na sādhanamityarthaḥ । trayāṇāṃ rūpāṇāṃ nyūnatā nāma sādhanadoṣaḥ ॥</p>

<h2 id='3.56'>3.56</h2>

<h3 id='189,ii'>189,ii <small>(<a href='docExplore?doc_id=NBṬ_189,ii_189,iii'>NBṬ_189,ii_189,iii</a>)</small></h3>

<p>("uktāvapyasiddhau sandehe vā pratipādyapratipādakayoḥ ॥ 56 ॥")(NB 3.56)</p>

<h3 id='189,iii'>189,iii <small></small></h3>

<p>na kevalamanuktāvuktāvapyasiddhau sandehe vā । kasyetyāha — pratipādyasya prativādinaḥ, pratipādakasya ca vādino hetvābhāsaḥ ॥</p>

<h2 id='3.57'>3.57</h2>

<h3 id='189,iv'>189,iv <small>(<a href='docExplore?doc_id=NBṬ_189,iv_190,i'>NBṬ_189,iv_190,i</a>)</small></h3>

<p>atha kasyaikasyārūpasyāsiddhau sandehe vā kiṃsaṃjñako hetvābhāsa ityāha —</p>
<p>&lt;190&gt;</p>
<p>("ekasya rūpasya dharmisambandhasyāsiddhau sandehe vā'siddho hetvābhāsaḥ ॥ 57 ॥")(NB 3.57)</p>

<h3 id='190,i'>190,i <small></small></h3>

<p>ekasya rūpasyeti । dharmiṇā saha sambandhaḥ dharmisambandhaḥ । dharmiṇi sattvaṃ hetoḥ । tasya asiddhau sandehe vā asiddhasaṃjñāko hetvābhāsaḥ । asiddhatvādeva ca dharmiṇyapratipattihetuḥ । na sādhyasya, na viruddhasya, na saṃśayasya heturapi tvapratipattihetuḥ । na kasyacidataḥ pratipattiriti kṛtvā । ayaṃ cārtho'siddhasaṃjñākaraṇādeva pratipattavyaḥ ॥</p>

<h2 id='3.58'>3.58</h2>

<h3 id='190,ii'>190,ii <small>(<a href='docExplore?doc_id=NBṬ_190,ii_190,iii'>NBṬ_190,ii_190,iii</a>)</small></h3>

<p>udāharaṇamāha —</p>
<p>("yathā — anityaḥ śabda iti sādhye cākṣuṣatvamubhayāsiddham ॥ 58 ॥")(NB 3.58)</p>

<h3 id='190,iii'>190,iii <small></small></h3>

<p>yathetyādi । anityaḥ śabda ityanityatvaviśiṣṭe śabde sādhye cākṣuṣatvaṃ cakṣurgrāhyatvaṃ śabde dvayorapi vādiprativādinorasiddham ॥</p>

<h2 id='3.59'>3.59</h2>

<h3 id='190,iv'>190,iv <small>(<a href='docExplore?doc_id=NBṬ_190,iv_190,vi'>NBṬ_190,iv_190,vi</a>)</small></h3>

<p>("cetanāstarava iti sādhye sarvatvagapaharaṇe maraṇaṃ prativādyasiddham, vijñānendriyāyurnirodhalakṣaṇasya maraṇasyānenābhyupagamāt, tasya ca taruṣvasambhavāt ॥ 59 ॥")(NB 3.59)</p>

<h3 id='190,v'>190,v <small></small></h3>

<p>cetanāstarava iti tarūṇāṃ caitanye sādhye । sarvā tvak sarvatvak । tasyā apaharaṇe sati maraṇaṃ digambarairupanyastaṃ prativādino bauddhasyāsiddham ।</p>

<h3 id='190,vi'>190,vi <small></small></h3>

<p>kasmādasiddhamityāha — vijñānaṃ cendriyaṃ cāyuśceti dvandvaḥ । tatra vijñānaṃ cakṣurādijanitam । rūpādivijñānotpattyā yadanumitaṃ kāyāntarbhūtaṃ cakṣurgolakādisthitaṃ rūpaṃ &lt;191&gt; tadindriyam । āyuriti loke prāṇā ucyante । na cāgamasiddhamiha yujyate vaktum । ataḥ prāṇasvabhāvamāyuriha । teṣāṃ nirodho nivṛttiḥ । sa lakṣaṇaṃ tattvaṃ yasya tat tathoktam । tathābhūtasya maraṇasya anena bauddhena pratijñātatvāt ।</p>

<h3 id='191,i'>191,i <small>(<a href='docExplore?doc_id=NBṬ_191,i_191,iii'>NBṬ_191,i_191,iii</a>)</small></h3>

<p>yadi nāmaivaṃ tathāpi kathamasiddhamityāha — tasya ca vijñānādinirodhātmakasya taruṣvasambhavāt । sattāpūrvako nirodhaḥ । tataśca yo vijñānanirodhaṃ taruṣvicchet sa kathaṃ vijñānaṃ necchet । tasmād vijñānāniṣṭernirodho'pi neṣṭastaruṣu ।</p>

<h3 id='191,ii'>191,ii <small></small></h3>

<p>nanu ca śoṣo'pi maraṇamucyate । sa ca taruṣu siddhaḥ । satyam । kevalaṃ vijñānasattayā vyāptaṃ yat maraṇaṃ tadiha hetuḥ । vijñānanirodhaśca tatsattayā vyāptaḥ, na śoṣamātram । tato yanmaraṇaṃ hetustat taruṣvasiddham । yattu siddhaṃ śoṣātmakaṃ tadahetuḥ ।</p>

<h3 id='191,iii'>191,iii <small></small></h3>

<p>digambarastu sādhyena vyāptamavyāptaṃ vā maraṇamavivicya maraṇamātraṃ hetumāha । tadasya vādino hetubhūtaṃ maraṇaṃ na jñātam । ajñānāt siddhaṃ śoṣarūpam, śoṣarūpasya maraṇasya taruṣu darśanāt । prativādinastu jñātamato'siddham । yadā tu vādino'pi jñātaṃ tadā vādinopyasiddhaṃ syāditi nyāyaḥ ॥</p>

<p>&lt;192&gt;</p>

<h2 id='3.60'>3.60</h2>

<h3 id='192,i'>192,i <small>(<a href='docExplore?doc_id=NBṬ_192,i_192,ii'>NBṬ_192,i_192,ii</a>)</small></h3>

<p>("acetanāḥ sukhādaya iti sādhya utpattimatvam anityatvaṃ vā sāṃkhyasya svayaṃ vādino'siddham ॥ 60 ॥")(NB 3.60)</p>

<h3 id='192,ii'>192,ii <small></small></h3>

<p>acetanāḥ sukhādaya iti — sukhamādiryeṣāṃ duḥkhādīnāṃ te sukhādayaḥ । teṣāmacaitanye sādhye utpattimattvam, anityatvaṃ vā liṅgamupanyastam । ya utpattimanto'nityā vā te na cetanāḥ । yathā rūpādayaḥ । tathā cotpattimanto'nityā vā sukhādayastasmādacetanāḥ । caitanyaṃ tu puruṣasya svarūpam । atra cotpattimattvamanityatvaṃ vā paryāyeṇa heturna yugapat । tacca dvayamapi sāṃkhyasya vādino na siddham । parārtho hi hetūpanyāsaḥ । tena yaḥ parasya siddhaḥ sa heturvaktavyaḥ । parasya cāsata utpāda utpattimattvam, sataśca niranvayo vināśo'nityatvaṃ siddham । tādṛśaṃ ca dvayamapi sāṃkhyasyāsiddham । ihāpyanityatvotpattimattvasādhanād vādino'siddham । yadi tvanityatvotpattimattvayoḥ prāmāṇyaṃ vādino jñātaṃ syād tadā vādino'pi siddhaṃ syāt । tataḥ pramāṇāparijñānādidaṃ vādino'siddham ॥</p>

<h2 id='3.61'>3.61</h2>

<h3 id='192,iii'>192,iii <small>(<a href='docExplore?doc_id=NBṬ_192,iii_192,iv'>NBṬ_192,iii_192,iv</a>)</small></h3>

<p>saṃdigdhāsiddhaṃ darśayitumāha —</p>
<p>("tathā svayaṃ tadāśrayaṇasya vā saṃdehe'siddhaḥ ॥ 61 ॥")(NB 3.61)</p>

<h3 id='192,iv'>192,iv <small></small></h3>

<p>svayamiti hetorātmanaḥ sandehe'siddhaḥ । tadāśrayaṇasya veti — tasya hetorāśrayaṇam — āśrīyate'smin heturityāśrayaṇaṃ hetorvyatirikta āśrayabhūtaḥ sādhyadharmī kathyate । tatra hi &lt;193&gt; heturvarttamāno gamakatvenāśrīyate । tasyāśrayaṇasya sandehe sandigdhaḥ ॥</p>

<h2 id='3.62'>3.62</h2>

<h3 id='193,i'>193,i <small>(<a href='docExplore?doc_id=NBṬ_193,i_193,iii'>NBṬ_193,i_193,iii</a>)</small></h3>

<p>ātmanā sandihyamānamudāharttumāha —</p>
<p>("yathā bāṣpādibhāvena saṃdihyamāno bhūtasaṅghāto'gnisiddhāvupadiśyamānaḥsaṃdigdhāsiddhaḥ ॥ 62 ॥")(NB 3.62)</p>

<h3 id='193,ii'>193,ii <small></small></h3>

<p>yatheti । bāṣpa ādiryasya sa bāṣpādiḥ । tadbhāvena bāṣpāditvena saṃdihyamāno bhūtasaṃghāta iti bhūtānāṃ pṛthivyādīnāṃ saṃghātaḥ samūhaḥ । agnisiddhau — agnisiddhyartham upādīyamāno'siddhaḥ ।</p>

<h3 id='193,iii'>193,iii <small></small></h3>

<p>etaduktaṃ bhavati — yadā dhūmo'pi bāṣpāditvena saṃdigdho bhavati tadā'siddhaḥ, gamakarūpāniścayāt । dhūmatayā niścito vahnijanyatvād gamakaḥ । yadā tu saṃdigdhastadā na gamaka ityasiddhatākhyo doṣaḥ ॥</p>

<h2 id='3.63'>3.63</h2>

<h3 id='193,iv'>193,iv <small>(<a href='docExplore?doc_id=NBṬ_193,iv_193,v'>NBṬ_193,iv_193,v</a>)</small></h3>

<p>āśrayaṇāsiddhamudāharati —</p>
<p>("yatheha nikuñje mayūraḥ kekāyitāditi ॥ 63 ॥")(NB 3.63)</p>

<h3 id='193,v'>193,v <small></small></h3>

<p>yatheti । iha nikuñja iti dharmī । parvatoparibhāgena tiryaṅnirgatena pracchādito bhūmāgo nikuñjaḥ । mayūra iti sādhyam । kekāyitāditi hetuḥ । kekāyitaṃ — mayūradhvaniḥ ॥</p>

<p>&lt;194&gt;</p>

<h2 id='3.64'>3.64</h2>

<h3 id='194,i'>194,i <small>(<a href='docExplore?doc_id=NBṬ_194,i_194,ii'>NBṬ_194,i_194,ii</a>)</small></h3>

<p>kathamayamāśrayaṇāsiddha ityāha —</p>
<p>("tadāpātadeśavibhrame ॥ 64 ॥")(NB 3.64)</p>

<h3 id='194,ii'>194,ii <small></small></h3>

<p>tadāpāta iti । tasya kekāyitasyāpāta āgamanaṃ tasya deśaḥ sa ucyate yasmāda veśādāgacchati kekāyitam । tasya vibhrame vyāmohe satyayamāśrayaṇāsiddhaḥ । nirantareṣu vahuṣu nikuñjeṣu satsu yadā kekāyitāpātanikuñje vibhramaḥ — kimasmānnikuñjāt kekāyitamāgatam । āhosvidanyasmāditi, tadāyamāśrayaṇāsiddha iti ॥</p>

<h2 id='3.65'>3.65</h2>

<h3 id='194,iii'>194,iii <small>(<a href='docExplore?doc_id=NBṬ_194,iii_195,i'>NBṬ_194,iii_195,i</a>)</small></h3>

<p>dharmiṇo'siddhāvapyasiddhatvamudāharati —</p>
<p>("dharmyasiddhāvapyasiddhaḥ — yathā sarvagata ātmeti sādhye sarvatropalabhyamānaguṇatvam ॥ 65 ॥")(NB 3.65)</p>

<h3 id='194,iv'>194,iv <small></small></h3>

<p>yatheti । sarvasmin gataḥ sthitaḥ sarvagato vyāpīti yāvat । vyāpitva ātmanaḥ sādhye sarvatropalabhyamānaguṇatvaṃ liṅgam । sarvatra deśa upalabhyamānāḥ sukhaduḥkhecchādveṣādayo guṇā yasyātmanastasya bhāvastattvam । na guṇā guṇinamantareṇa varttante । guṇānāṃ guṇini samavāyāt । niṣkriyaścātmā । tataśca yadi vyāpī na bhavet kathaṃ dākṣiṇāpatha upalabdhāḥ sukhādayo madhyadeśa upalabhyeran । tasmāt sarvagata ātmā ।</p>

<h3 id='194,v'>194,v <small></small></h3>

<p>tadiha bauddhasyātmaiva na siddhaḥ, kimuta sarvatropalabhyamānaguṇatvaṃ sidhyet tasyetyasiddhau hetvābhāsaḥ । pūrvamāśrayaṇasaṃdehena dharmiṇi saṃdeha uktaḥ । saṃprati tvasiddho dharmyukta ityananayorviśeṣaḥ ।</p>

<p>&lt;195&gt;</p>

<h3 id='195,i'>195,i <small></small></h3>

<p>tadevamekasya rūpasya dharmisambaddhasyāsiddhāvasiddho hetvābhāsaḥ ॥</p>

<h2 id='3.66'>3.66</h2>

<h3 id='195,ii'>195,ii <small>(<a href='docExplore?doc_id=NBṬ_195,ii_195,iv'>NBṬ_195,ii_195,iv</a>)</small></h3>

<p>("tathaikasya rūpasyāsapakṣe'sattvasyāsiddhāvanaikāntiko hetvābhāsaḥ ॥ 66 ॥")(NB 3.66)</p>

<h3 id='195,iii'>195,iii <small></small></h3>

<p>tathā'parasyaikasya rūpasya — asapakṣe'sattvākhyasyāsiddhāvanaikāntiko hetvābhāsaḥ ।</p>

<h3 id='195,iv'>195,iv <small></small></h3>

<p>eko'nta ekānto niścayaḥ । sa prayojanamasyetyaikāntikaḥ । naikāntiko'naikāntikaḥ । yasmānna sādhyasya na viparyayasya niścayo'pi tu tadviparītaḥ saṃśayaḥ । sādhyetarayoḥ saṃśayaheturanaikāntika uktaḥ ॥</p>

<p>&lt;196&gt;</p>

<h2 id='3.67'>3.67</h2>

<h3 id='196,i'>196,i <small>(<a href='docExplore?doc_id=NBṬ_196,i_196,ii'>NBṬ_196,i_196,ii</a>)</small></h3>

<p>tamudāharati —</p>
<p>("yathā śabdasyānityatvādike dharme sādhye prameyatvādiko dharmaḥ sapakṣavipakṣayoḥ sarvatraikadeśe vā varttamānaḥ ॥ 67 ॥")(NB 3.67)</p>

<h3 id='196,ii'>196,ii <small></small></h3>

<p>yathetyādinā । anityatvamādiryasyā'sau anityatvādiko dharmaḥ । ādiśabdādaprayatnānantarīyakatvaṃ prayatnānantarīyakatvaṃ nityatvaṃ ca parigṛhyate । prameyatvam ādiryasya sa prameyatvādikaḥ । ādiśabdādanityatvam, punaranityatvam, amūrttatvaṃ ca gṛhyate । śabdasya dharmiṇo'nityatvādike dharme sādhye prameyatvādiko dharmo'naikāntikaḥ । caturṇāmapi hi vipakṣe'sattvamasiddham ।</p>

<h3 id='196,iii'>196,iii <small>(<a href='docExplore?doc_id=NBṬ_196,iii_196,v'>NBṬ_196,iii_196,v</a>)</small></h3>

<p>tathāhi — anityaḥ śabdaḥ prameyatvāt ghaṭavad ākāśavaditi prameyatvaṃ sapakṣavipakṣavyāpi ।</p>

<h3 id='196,iv'>196,iv <small></small></h3>

<p>aprayatnānantarīyakaḥ śabdo'nityatvāt, vidyudākāśavad ghaṭavacca — ityanityatvaṃ sapakṣaikadeśavṛtti — vidyudādāvasti, nākāśādau; vipakṣavyāpi — prayatnānantarīyake sarvatra bhāvāt ।</p>

<h3 id='196,v'>196,v <small></small></h3>

<p>anityatvāt prayatnānantarīyakaḥ śabdo ghaṭavad vidyudākāśavacca — ityanityatvaṃ vipakṣaikadeśavṛtti — vidyudādāvasti nākāśādau । sapakṣavyāpi sarvatra prayatnānantarīyake bhāvāt ।</p>

<h3 id='196,vi'>196,vi <small>(<a href='docExplore?doc_id=NBṬ_196,vi_197,i'>NBṬ_196,vi_197,i</a>)</small></h3>

<p>nityaḥ śabdo'mūrttatvād ākāśaparamāṇuvat, karmaghaṭavacca । ityamūrtatvamubhayaikadeśavṛtti — ubhayorekadeśa ākāśe karmaṇi ca vartate । paramāṇau tu sapakṣaikadeśe ghaṭādau ca vipakṣaikadeśe na varttate । mūrttatvāt ghaṭaparamāṇuprabhṛtīnām ।</p>

<h3 id='196,vii'>196,vii <small></small></h3>

<p>nityāstu paramāṇavo vaiśeṣikairabhyupagamyante । tataḥ sapakṣāntargatāḥ ।</p>

<p>&lt;197&gt;</p>

<h3 id='197,i'>197,i <small></small></h3>

<p>asya caturvidhasya pakṣadharmasyāsattvamasiddhaṃ vipakṣe । tato'naikāntikatā ॥</p>

<h2 id='3.68'>3.68</h2>

<h3 id='197,ii'>197,ii <small>(<a href='docExplore?doc_id=NBṬ_197,ii_197,iii'>NBṬ_197,ii_197,iii</a>)</small></h3>

<p>("tathā — asyaiva rūpasya saṃdehe'pyanaikāntika eva ॥ 68 ॥")(NB 3.68)</p>

<h3 id='197,iii'>197,iii <small></small></h3>

<p>yathā cāsya rūpasyāsiddhāvanaikāntikastathā asyaiva vipakṣe'sattvākhyasya rūpasya saṃdehe'naikāntikaḥ ॥</p>

<h2 id='3.69'>3.69</h2>

<h3 id='197,iv'>197,iv <small>(<a href='docExplore?doc_id=NBṬ_197,iv_197,vi'>NBṬ_197,iv_197,vi</a>)</small></h3>

<p>tamudāharati —</p>
<p>("yathā'sarvajñaḥ kaścidvivakṣitaḥ puruṣo rāgādimān veti sādhye vaktṛtvādiko dharmaḥ sandigdhavipakṣavyāvṛttikaḥ ॥ 69 ॥")(NB 3.69)</p>

<h3 id='197,v'>197,v <small></small></h3>

<p>yatheti । asarvajña ityasarvajñatvaṃ sādhyam । kaścidvivakṣita iti vakturabhipretaḥ puruṣo dharmīṃ । rāgā ādiryasya dveṣādeḥ sa rāgādiḥ । sa yasyāsti sa rāgādimān iti dvitīyaṃ sādhyam । vāgrahaṇaṃ rāgādimattvasya pṛthaksādhyatvakhyāpanārtham । tato'sarvajñatve rāgādimattve vā sādhye prakṛte vaktṛtvaṃ — vacanaśaktistadādiryasyonmeṣanimeṣādeḥ sa vaktṛtvādiko dharmo'naikāntikaḥ ।</p>

<h3 id='197,vi'>197,vi <small></small></h3>

<p>sandigdhā vipakṣā vyāvṛttiryasya sa tathoktaḥ । asarvajñatve sādhye sarvajñatvaṃ vipakṣaḥ । tatra vacanādeḥ sattvamasattvaṃ vā sandigdham । ato na jñāyate kiṃ vaktā sarvajña utāsarvajña ityanaikāntikaṃ vaktṛtvam ।</p>

<h2 id='3.70'>3.70</h2>

<h3 id='197,vii'>197,vii <small>(<a href='docExplore?doc_id=NBṬ_197,vii_197,viii'>NBṬ_197,vii_197,viii</a>)</small></h3>

<p>nanu ca sarvajño vaktā nopalabhyate tatkathaṃ vacanaṃ sarvajñe sandigdham ? ata eva</p>
<p>("sarvajño vaktā nopalabhyate ityevaṃprakārasyānupalambhasyādṛśyātmaviṣayatvonasaṃdehahetutvād । tato'sarvajñaviparyayādvaktṛtvādervyāvṛttiḥ sandigdhā ॥ 70 ॥")(NB 3.70)</p>

<h3 id='197,viii'>197,viii <small></small></h3>

<p>"sarvajño vaktā nopalabhyate" ityevamprakārasya — evaṃjātīyasyānupalambhasya saṃdehahetutvāt । kuta ityāha — adṛśya ātmā viṣayo yasya tasya bhāvo'dṛśyātmaviṣayatvaṃ tena sandehahetutvam । &lt;198&gt; yato'dṛśyaviṣayo'nupalambhaḥ sandehaheturna niścayahetustato'sarvajñavipakṣāt sarvajñād vaktṛtvādervyāvṛttiḥ sandigdhā ॥</p>

<h2 id='3.71'>3.71</h2>

<h3 id='198,i'>198,i <small>(<a href='docExplore?doc_id=NBṬ_198,i_198,iii'>NBṬ_198,i_198,iii</a>)</small></h3>

<p>("vaktṛtvasarvajñatvayorvirodhābhāvācca yaḥ sarvajñaḥ sa vaktā na bhavatītyadarśanepi vyatireko na sidhyati, saṃdehāt ॥ 71 ॥")(NB 3.71)</p>

<h3 id='198,ii'>198,ii <small></small></h3>

<p>nānupalambhāt sarvajñe vaktṛtvamasadbrūmaḥ । api tu sarvaṃjñatvena saha vaktṛtvasya virodhāt । etanna । sarvajñatvavaktṛtvayorvirodho nāsti । virodhābhāvācca kāraṇād vyatireko na sidhyati — iti saṃbandhaḥ ।</p>

<h3 id='198,iii'>198,iii <small></small></h3>

<p>vyāptimantaṃ vyatirekaṃ darśayati — yaḥ sarvajña iti । sādhyābhāvarūpaṃ sarvajñatvamanūdya "sa vaktā na bhavati" iti sādhanasya vaktṛtvasyābhāvo vidhīyate । tena sādhyābhāvaḥ sādhanābhāve niyatatvāt sādhanābhāvena vyāpta ukta iti । vyāptimānīdṛśo vyatireko virodhe sati vaktṛtvasarvajñatvayoḥ sidhyet । na cāsti virodhaḥ । tasmānna sidhyatīti । kuta ityāha — saṃdehāt । yato virodhābhāvaḥ, tasmāt saṃdehaḥ । sandehād vyatirekāsiddhiḥ ॥</p>

<h2 id='3.72'>3.72</h2>

<h3 id='198,iv'>198,iv <small>(<a href='docExplore?doc_id=NBṬ_198,iv_198,v'>NBṬ_198,iv_198,v</a>)</small></h3>

<p>kathaṃ virodhābhāvaḥ ?</p>
<p>("dvividho hi padārthānāṃ virodhaḥ ॥ 72 ॥")(NB 3.72)</p>

<h3 id='198,v'>198,v <small></small></h3>

<p>hīti yasmād dvividha eva virodho nānyaḥ, tasmānna vaktṛtvasarvaṃjñatvayorviṃrodhaḥ ॥</p>

<h2 id='3.73'>3.73</h2>

<h3 id='198,vi'>198,vi <small>(<a href='docExplore?doc_id=NBṬ_198,vi_198,viii'>NBṬ_198,vi_198,viii</a>)</small></h3>

<p>kaḥ punarasau dvividho virodha ityāha —</p>
<p>("avikalakāraṇasya bhavato'nyabhāve'bhāvād virodhagatiḥ ॥ 73 ॥")(NB 3.73)</p>

<h3 id='198,vii'>198,vii <small></small></h3>

<p>avikalakāraṇasyeti । avikalāni samagrāṇi kāraṇāni yasya sa tathoktaḥ । yasya kāraṇavaikalyādabhāvo na tasya kenacidapi virodhagatiḥ । tadartham avikalakāraṇagrahaṇam ।</p>

<h3 id='198,viii'>198,viii <small></small></h3>

<p>nanu ca yasyāpi kāraṇasākalyaṃ tasyāpi nivṛttiraśakyā kenacidapi karttum । tat kuto virodhagatiḥ ? evaṃ tarhi avikalakāraṇasyāpi yatkṛtāt kāraṇavaikalyād abhāvastena virodhagatiḥ ।</p>

<p>&lt;199&gt;</p>

<h3 id='199,i'>199,i <small>(<a href='docExplore?doc_id=NBṬ_199,i'>NBṬ_199,i</a>)</small></h3>

<p>tathā ca sati yo yasya viruddhaḥ sa tasya kiñcitkara eva । tathā hi — śītasparśasya janako bhūtvā śītasparśāntarajananaśaktiṃ pratibadhnan śītasparśasya nivarttako viruddhaḥ । tasmāddhetuvaikalyakārī viruddho janaka eka nivarttyasya । sahānavasthānavirodhaścāyam । tato viruddhayorekasminnapi kṣaṇe sahāvasthānaṃ pariharttavyam । dūrasthayorvirodhābhāvācca nikaṭasthayoreva nivarttyanivarttakabhāvaḥ ।</p>

<h3 id='199,ii'>199,ii <small>(<a href='docExplore?doc_id=NBṬ_199,ii_199,iii'>NBṬ_199,ii_199,iii</a>)</small></h3>

<p>tasmādyo yasya nivarttakaḥ sa taṃ yadi paraṃ tṛtīye kṣaṇe nivarttayati । prathame kṣaṇe sannipatannasamarthāvasthādhānayogyo bhavati । dvitīye viruddhamasamarthaṃ karoti । tṛtīye tvasamarthe nivṛtte taddeśamākrāmati ।</p>

<h3 id='199,iii'>199,iii <small></small></h3>

<p>tatrāloko gatidharmā krameṇa jalataraṅganyāyena deśamākrāman yadā'ndhakāranirantaramālokakṣaṇaṃ janayati tadā''lokasamīpavarttinamandhakāramasamarthaṃ janayati । tato'sāmarthyaṃ taspa yasya samīpavarttyālokaḥ । asamarthe nivṛtte taddeśo jāyata āloka ityevaṃ krameṇā''lokenāndhakāro'paneyaḥ । tathoṣṇasparśena śītasparśo nivarttanīyaḥ ।</p>

<p>&lt;200&gt;</p>

<h3 id='200,i'>200,i <small>(<a href='docExplore?doc_id=NBṬ_200,i_200,ii'>NBṬ_200,i_200,ii</a>)</small></h3>

<p>yadā tvālokastatraivāndhakāradeśe janyate tadā yataḥ kṣaṇādandhakāradeśasyālokasya janakaḥ kṣaṇaḥ utpadyate tata evāndhakāro'ndhakārāntarajananāsamartha utpannaḥ । tato'samarthāvasthājanakatvameva nivarttakatvam ।</p>

<h3 id='200,ii'>200,ii <small></small></h3>

<p>ataśca yasmin kṣaṇe janakastatastṛtīye kṣaṇe nivṛtto viruddho yadi śīghraṃ nivarttate ।</p>

<h3 id='200,iii'>200,iii <small>(<a href='docExplore?doc_id=NBṬ_200,iii'>NBṬ_200,iii</a>)</small></h3>

<p>janyajanakabhāvacca santānayorvirodho na kṣaṇayoḥ । yadyapi ca na santāno nāma vastu tathāpi santānino vastubhūtāḥ । tato'yaṃ paramārthaḥ — na kṣaṇayorvirodhaḥ । api tu bahūnāṃ &lt;201&gt; kṣaṇānām । yataḥ satsu dahanakṣaṇeṣu pravṛttā api śītakṣaṇā nivṛttidharmāṇo bhavantīti santānayornivarttyanivarttakatvanimitte ca virodhe sthite sarveṣāṃ paramāṇūnāṃ satyapyekadeśāvasthānābhāve na virodhaḥ, itaretarasantānānivarttanāt teṣām । gatidharmā cāloko yāṃ diśamākrāmati taddigvarttino virodhisantānān nivarttayati । tato'pavarakaikadeśasthā pradīpaprabhā'ndhakāranikaṭavarttivyapi nāndhakāraṃ nivarttayati, andhakārākrāntāyāṃ diśyālokakṣaṇāntarajananāsāmarthyāt । kāraṇāsāmarthyahetutvakṛtaṃ santānaniṣṭhameva virodhaṃ darśayatā bhavata iti kṛtam । bhavataḥ prabandhena pravarttamānasya śītasparśasantānasyābhāvo'nyasyoṣṇasantānasya bhāve satīti ।</p>

<p>&lt;202&gt;</p>

<h3 id='202,i'>202,i <small>(<a href='docExplore?doc_id=NBṬ_202,i'>NBṬ_202,i</a>)</small></h3>

<p>ye tvāhurna virodho vāstava iti ta idaṃ vaktavyāḥ — yathā na niṣpanne kārye kaścijjanya&lt;203&gt;janakabhāvo nāma dviṣṭho'sti । kāraṇapūrvikā tu kāryaṃvṛttiḥ । ato vāstava eva । tadvat na nivṛtte vastuni kaścit dviṣṭho nāma virodho'sti । dahananimittaṃ tu śītasparśasya kṣaṇāntarajananāsāmarthyam । ato virodho'pi vāstava eva ॥</p>

<h2 id='3.74'>3.74</h2>

<h3 id='203,i'>203,i <small>(<a href='docExplore?doc_id=NBṬ_203,i_203,ii'>NBṬ_203,i_203,ii</a>)</small></h3>

<p>udāharaṇamāha —</p>
<p>("śītoṣṇasparśavat ॥ 74 ॥")(NB 3.74)</p>

<h3 id='203,ii'>203,ii <small></small></h3>

<p>śītaścoṣṇaśca tāveva sparśau tayoriva । śītoṣṇasparśayorhiṃ pūrvavadvirodho yojanīyaḥ ॥</p>

<h2 id='3.75'>3.75</h2>

<h3 id='203,iii'>203,iii <small>(<a href='docExplore?doc_id=NBṬ_203,iii_203,v'>NBṬ_203,iii_203,v</a>)</small></h3>

<p>dvitīyamapi virodhaṃ darśayitumāha —</p>
<p>("parasparaparihārasthitalakṣaṇatayā vā bhāvāmāvavat ॥ 75 ॥")(NB 3.75)</p>

<h3 id='203,iv'>203,iv <small></small></h3>

<p>parasparasya parihāraḥ parityāgastena sthitaṃ lakṣaṇaṃ rūpaṃ yayostadbhāvaḥ parasparaparihārasthitalakṣaṇatā tayā ।</p>

<h3 id='203,v'>203,v <small></small></h3>

<p>iha yasmin paricchidyamāne yad vyavacchidyate tat paricchidyamānamavacchidyamānaparihāreṇa sthitarūpaṃ draṣṭavyam । nīle ca paricchidyamāne tādrūpyapracyutiravacchidyate, tadavyavacchede nīlāparicchedaprasaṅgāt । tasmādvastuno bhāvābhāvau parasparaparihāreṇa sthitarūpau । nīlāttu yadanyadrūpaṃ tannīlābhāvāvyabhicāri । nīlasya dṛśyasya pītādāvupalabhyamāne'nupalambhāda&lt;204&gt;bhāvaniścayāt । yathā ca nīlaṃ svābhāvaṃ pariharati, tadvad abhāvāvyabhicāri pītādikamapīti । tathā ca bhāvābhāvayoḥ sākṣādvirodhaḥ, vastunostvanyonyābhāvāvyabhicāritvādvirodhaḥ ।</p>

<h3 id='204,i'>204,i <small>(<a href='docExplore?doc_id=NBṬ_204,i_205,i'>NBṬ_204,i_205,i</a>)</small></h3>

<p>kasya cānyatrābhāvāvasāyaḥ ? yo niyatākāro'rthaḥ, tasya । na tvaniyatākāraḥ, kṣaṇikatvādivat । kṣaṇikatvaṃ hi sarveṣāṃ nīlādīnāṃ svarūpātmakam । ato na niyatākāram । yataḥ kṣaṇikatvaparihāreṇa na kiñcid dṛśyate ।</p>

<p>&lt;205&gt;</p>

<h3 id='205,i'>205,i <small></small></h3>

<p>yadyevamabhāvo'pi na niyatākāraḥ । kathamaniyatākāro nāma ? yāvatā vasturūpaviviktākāraḥ kalpito'bhāvaḥ । tato dṛṣṭaṃ kalpitaṃ vā niyataṃ rūpamanyatrāsadityavasīyate । nāniyatam । evaṃ nityatvapiśācādirapi niyatākāraḥ kalpito draṣṭavyaḥ । ekātmatvavirodhaścāyam । yayorhi parasparaparihāreṇāvasthānaṃ tayorekatvābhāvaḥ ।</p>

<p>&lt;206&gt;</p>

<h3 id='206,i'>206,i <small>(<a href='docExplore?doc_id=NBṬ_206,i'>NBṬ_206,i</a>)</small></h3>

<p>ata eva lākṣaṇiko'yaṃ virodha ucyate । lakṣaṇaṃ rūpaṃ vastūnāṃ prayojanamasyeti kṛtvā । virodhena hyanena vastutattvaṃ vibhaktaṃ vyavasthāpyate । ata eva dṛśyamāne rūpe yanniṣidhyate tad dṛśyamevābhyupagamya niṣidhyate । tathā hi — abhāvo'pi piśāco'pi yadā pīte niṣeddhumiṣyate tadā dṛśyātmatayā niṣedhya iti dṛśyatvamabhyupagamya dṛśyānupalabdhereva niṣedhaḥ । tathā ca sati rūpe paricchidyamāna ekasmiṃstadabhāvo dṛśyo vyavacchidyate । yacca tadabhāvavanniyatākāraṃ &lt;207&gt; rūpaṃ tadapi dṛśyaṃ vyavacchidyate । tataḥ svapracyutivat pracyutimanto'pi vyavacchinnā iti ye parasparaparihārasthitarūpāḥ sarve te'nena niṣiddhaikatvā iti । satyapi cāsmin virodhe sahāvasthānaṃ syādapi ।</p>

<h3 id='207,i'>207,i <small>(<a href='docExplore?doc_id=NBṬ_207,i'>NBṬ_207,i</a>)</small></h3>

<p>tato bhinnavyāpārau virodhau । ekena virodhena śītoṣṇasparśayorekatvaṃ vāryate । anyena sahāvasthānam । bhinnaviṣayau ca । sakale vastunyavastuni ca parasparaparihāravirodhaḥ । vastunyeva katipaye sahānavasthānavirodhaḥ । tasmādbhinnavyāpārau bhinnaviṣayau ca । tato nānayoranyonyāntarbhāva iti ॥</p>

<h2 id='3.76'>3.76</h2>

<h3 id='207,ii'>207,ii <small>(<a href='docExplore?doc_id=NBṬ_207,ii_208,ii'>NBṬ_207,ii_208,ii</a>)</small></h3>

<p>("sa ca dvividho'pi virodho vaktṛtvasarvajñatvayorna sambhavati ॥ 76 ॥")(NB 3.76)</p>

<p>&lt;208&gt;</p>

<h3 id='208,i'>208,i <small></small></h3>

<p>sa cāyaṃ dvividho'pi virodho vaktṛtvaṃ ca sarvajñatvaṃ ca tayorna sambhavati । na hyavikalakāraṇasya sarvajñatvasya vaktṛtvabhāvādabhāvagatiḥ । sarvajñatvaṃ hyadṛśyam । adṛṣṭasya cābhāvo nāvasīyate । tato nānena virodhagatirbhavati ।</p>

<h3 id='208,ii'>208,ii <small></small></h3>

<p>na ca vaktṛtvaparihāreṇa sarvajñatvamavasthitam । kāṣṭhādayo hi vaktṛtvaparihṛtāḥ । teṣāmapi sarvajñatvaprasaṅgāt । nāpi sarvajñatvaparihāreṇa vaktṛtvam । kāṣṭhādīnāmapi vaktṛtvaprasaṅgāt । tata evāvirodhād vaktṛtva vidherna sarvajñatvaniṣedhaḥ ॥</p>

<h2 id='3.77'>3.77</h2>

<h3 id='208,iii'>208,iii <small>(<a href='docExplore?doc_id=NBṬ_208,iii_209,i'>NBṬ_208,iii_209,i</a>)</small></h3>

<p>syādetat — yadi nāstyeva virodho ghaṭapaṭayoriva syādapi tayoḥ sahāvasthitidarśanam । sahāvavasthityadarśanāttu virodhagatiḥ । virodhāccābhāvagatirityāśaṅkyāha —</p>

<h3 id='208,iv'>208,iv <small></small></h3>

<p>("na cāviruddhavidheranupalabdhāvapyabhāvagatiḥ ॥ 77 ॥")(NB 3.77)</p>

<p>&lt;209&gt;</p>

<h3 id='209,i'>209,i <small></small></h3>

<p>na cāviruddhavidheriti anupalabdhāvapi nāyaṃ viruddhavidhiḥ yadyapi sahāvasthānānupalambhastathāpi na tayorvirodhaḥ । yasmānna sahānupalambhamātrād virodho'pi tu dvayorupalabhyamānayorniva rtyanivartakabhāvāvasāyāt । tasmādanupalabdhāvapi na vaktṛtvavidhe rviruddhavidhiḥ । ato'smānnānyasyābhāvagatiḥ ॥</p>

<h2 id='3.78'>3.78</h2>

<h3 id='209,ii'>209,ii <small>(<a href='docExplore?doc_id=NBṬ_209,ii_209,iii'>NBṬ_209,ii_209,iii</a>)</small></h3>

<p>tathā na vaktṛtvād rāgādimattvagatiḥ । yato yadi vacanādi rāgādīnāṃ kāryaṃ syādvacanāde rāgādigatiḥ syāt । rāgādinivṛttau vacanādinivṛttiḥ syāt । na ca kāryam । kutaḥ —</p>
<p>("rāgādīnāṃ vacanādeśca kāryakāraṇabhāvāsiddheḥ ॥ 78 ॥")(NB 3.78)</p>

<h3 id='209,iii'>209,iii <small></small></h3>

<p>rāgādīnāṃ vacanādeśca kāryakāraṇabhāvasyā'siddheḥ kāraṇānna kāryam । ato'smānna gatiḥ ॥</p>

<h2 id='3.79'>3.79</h2>

<h3 id='209,iv'>209,iv <small>(<a href='docExplore?doc_id=NBṬ_209,iv_209,v'>NBṬ_209,iv_209,v</a>)</small></h3>

<p>mā bhūdrāgādikāryaṃ vacanaṃ sahacāri tu bhavati । tato rāgādau sahacāriṇi nivṛtte nivarttaṃte vacanamityāśaṅkyāha —</p>
<p>("arthāntarasya cākāraṇasya nivṛttau na vacanādernivṛttiḥ ॥ 79 ॥")(NB 3.79)</p>

<h3 id='209,v'>209,v <small></small></h3>

<p>arthāntarasya cākāraṇasya nivṛttau sahacāritvadarśanamātreṇa nānyasya vacanādernivṛttiḥ । ato vaktṛtvaṃ bhavedrāgādivirahaśca ॥</p>

<h2 id='3.80'>3.80</h2>

<h3 id='209,vi'>209,vi <small>(<a href='docExplore?doc_id=NBṬ_209,vi_210,i'>NBṬ_209,vi_210,i</a>)</small></h3>

<p>("iti sandigdha vyatireko'naikāntiko vacanādiḥ ॥ 80 ॥")(NB 3.80)</p>

<p>&lt;210&gt;</p>

<h3 id='210,i'>210,i <small></small></h3>

<p>iti śabdastasmādarthe । tasmādasarvajñatvaviparyayād vipakṣātsarvajñatvād, rāgādimattvaviparyayādarāgādimattvāt sandigdho vyatireko vacanādeḥ । ato'naikāntiko vacanādiḥ ॥</p>

<h2 id='3.81'>3.81</h2>

<h3 id='210,ii'>210,ii <small>(<a href='docExplore?doc_id=NBṬ_210,ii_210,iii'>NBṬ_210,ii_210,iii</a>)</small></h3>

<p>evamekaikarūpādisiddhisandehe hetudoṣān ākhyāya dvayordvayo rūpayorasiddhisandehe hetudoṣān vaktukāma āha —</p>
<p>("dvayo rūpayorviparyayasiddhau viruddhaḥ ॥ 81 ॥")(NB 3.81)</p>

<h3 id='210,iii'>210,iii <small></small></h3>

<p>dvayoriti । dvayo rūpayorviparyayasiddhau sattyāṃ viruddhaḥ ॥</p>

<h2 id='3.82'>3.82</h2>

<h3 id='210,iv'>210,iv <small>(<a href='docExplore?doc_id=NBṬ_210,iv_210,v'>NBṬ_210,iv_210,v</a>)</small></h3>

<p>trīṇi ca rūpāṇi santi । tato viśeṣajñāpanārthamāha —</p>
<p>("kayordvayoḥ ? ॥ 82 ॥")(NB 3.82)</p>

<h3 id='210,v'>210,v <small></small></h3>

<p>kayordvayoriti ॥</p>

<h2 id='3.83'>3.83</h2>

<h3 id='210,vi'>210,vi <small>(<a href='docExplore?doc_id=NBṬ_210,vi_211,i'>NBṬ_210,vi_211,i</a>)</small></h3>

<p>viśiṣṭe rūpe darśayati —</p>
<p>("sapakṣe satvasya, asapakṣe cāsatvasya । yathā kṛtakatvaṃ prayatnānantarīya katvaṃ ca nityatve sādhye viruddho hetvābhāsaḥ ॥ 83 ॥")(NB 3.83)</p>

<h3 id='210,vii'>210,vii <small></small></h3>

<p>sapakṣe sattvasya, asapakṣe cāsattvasya viparyayasiddhāviti sambandhaḥ । kṛtakatvamiti svabhāvahetuḥ । prayatnānantarīyakatva miti kāryahetuḥ । prayatnānantarīyaka śabdena hi prayatnānantaraṃ janma jñānaṃ ca prayatnānantarīyakamucyate । janma jāyamānasya svabhāvaḥ । jñānaṃ jñeyasya kāryam । tadiha prayatnānantaraṃ jñānaṃ gṛhyate । tena kāryahetuḥ ।</p>

<p>&lt;211&gt;</p>

<h3 id='211,i'>211,i <small></small></h3>

<p>etau hetū nityatve sādhye viruddhau hetvābhāsau ॥</p>

<h2 id='3.84'>3.84</h2>

<h3 id='211,ii'>211,ii <small>(<a href='docExplore?doc_id=NBṬ_211,ii_211,iii'>NBṬ_211,ii_211,iii</a>)</small></h3>

<p>kasmāt punaretau viruddhāvityāha —</p>
<p>("anayoḥ sapakṣe'satvam, asapakṣe ca satvamiti viparyayasiddhiḥ ॥ 84 ॥")(NB 3.84)</p>

<h3 id='211,iii'>211,iii <small></small></h3>

<p>anayoriti । sapakṣe hi nitye katakatvaprayatnānantarīyakatvayorasattvameva niścitam । anitye vipakṣe eva sattvaṃ niścitamiti viparyayasiddhiḥ ॥</p>

<h2 id='3.85'>3.85</h2>

<h3 id='211,iv'>211,iv <small>(<a href='docExplore?doc_id=NBṬ_211,iv_211,v'>NBṬ_211,iv_211,v</a>)</small></h3>

<p>kasmāt punarviparyayasiddhāvapyetau viruddhāvityāha —</p>
<p>("etau ca sādhyaviparyayasādhanādviruddhau ॥ 85 ॥")(NB 3.85)</p>

<h3 id='211,v'>211,v <small></small></h3>

<p>etau ca sādhyasya nityatvasya viparyayam — anityatvaṃ sādhayataḥ । tataḥ sādhyaviparyayasādhanādviruddhau ॥</p>

<h2 id='3.86'>3.86</h2>

<h3 id='211,vi'>211,vi <small>(<a href='docExplore?doc_id=NBṬ_211,vi_211,vii'>NBṬ_211,vi_211,vii</a>)</small></h3>

<p>yadi sādhyaviparyayasādhanādviruddhāvetau, uktaṃ ca parārthānumāne sādhyam, na tvanuktam; iṣṭaṃ ca anuktam । ato'nya iṣṭavighātakṛdābhyāmiti darśayannāha —</p>
<p>("nanu ca tṛtīyo'pīṣṭavighātakṛd viruddhaḥ ॥ 86 ॥")(NB 3.86)</p>

<h3 id='211,vii'>211,vii <small></small></h3>

<p>nanu ca tṛtīyo'pi viruddha uktaḥ । uktaviparyayasādhanau dvau । tṛtīyo'yamiṣṭasya śabdenānupāttasya vighātaṃ karoti viparyayasādhanāditi iṣṭavighātakṛt ॥</p>

<h2 id='3.87'>3.87</h2>

<h3 id='211,viii'>211,viii <small>(<a href='docExplore?doc_id=NBṬ_211,viii_212,i'>NBṬ_211,viii_212,i</a>)</small></h3>

<p>tamudāharati —</p>
<p>("yathā parārthāścakṣurādayaḥ saṅghātatvācchayanāsanādyaṅgavaditi ॥ 87 ॥")(NB 3.87)</p>

<p>&lt;212&gt;</p>

<h3 id='212,i'>212,i <small></small></h3>

<p>yatheti । cakṣurādaya iti dharmī । paro'rthaḥ prayojanaṃ parārthaḥ prayojakaḥ saṃskārya upakarttavyo yeṣāṃ te parārthāḥ — iti sādhyam । saṃghātatvāt sañcitarūpatvāditi hetuḥ । cakṣurādayo hi paramāṇusañcitirūpāḥ । tataḥ saṃghātarūpā ucyante । śayanamāsanaṃ cādiryasya tacchayanāsanādi । tadevāṅgaṃ puruṣopabhogāṅgatvāt । ayaṃ vyāptipradarśanaviṣayo dṛṣṭāntaḥ । atra hi pārārthyena saṃhatatvaṃ vyāptam । yataḥ śayanāsanādayaḥ saṃghātarūpāḥ puruṣasya bhogino bhavantyupakārakā iti parārthā ucyante ॥</p>

<h2 id='3.88'>3.88</h2>

<h3 id='212,ii'>212,ii <small>(<a href='docExplore?doc_id=NBṬ_212,ii_212,iv'>NBṬ_212,ii_212,iv</a>)</small></h3>

<p>kathamayamiṣṭavighātakṛdityāha —</p>
<p>("tadiṣṭāsaṃhatapārārthyaviparyayasādhanādviruddhaḥ ॥ 88 ॥")(NB 3.88)</p>

<h3 id='212,iii'>212,iii <small></small></h3>

<p>tadiṣṭāsaṃhatapārārthyaviparyayasādhanāditi । asaṃhate viṣaye pārārthyamasaṃhatapārārthyam । tasya sāṃkhyasya vādina iṣṭamasaṃhatapārārthyaṃ tadiṣṭāsaṃhatapārāthyaṃm । tasya viparyayaḥ saṃhatapārārthyaṃ nāma । tasya sādhanād viruddhaḥ ।</p>

<h3 id='212,iv'>212,iv <small></small></h3>

<p>"ātmā asti" iti bruvāṇaḥ sāṃkhyaḥ "kuta etad" iti paryanuyukto bauddhenedamātmanaḥ siddhaye pramāṇamāha । tasmādasaṃhatasyātmana upakārakatvaṃ sādhyaṃ cakṣurādīnām । ayaṃ tu heturviparyayavyāptaḥ । yasmādyo yasyopakārakaḥ sa tasya janakaḥ । janyamānaśca yugapat krameṇa vā bhavati saṃhataḥ । tasmāt parārthāścakṣurādayaḥ saṃhataparārthā iti siddham ॥</p>

<p>&lt;213&gt;</p>

<h2 id='3.89'>3.89</h2>

<h3 id='213,i'>213,i <small>(<a href='docExplore?doc_id=NBṬ_213,i'>NBṬ_213,i</a>)</small></h3>

<p>ayaṃ ca viruddha ācāryadiṅ nāgenoktaḥ —</p>
<p>("sa iha kasmānnoktaḥ ॥ 89 ॥")(NB 3.89)</p>

<h2 id='3.90'>3.90</h2>

<h3 id='213,ii'>213,ii <small>(<a href='docExplore?doc_id=NBṬ_213,ii_213,iii'>NBṬ_213,ii_213,iii</a>)</small></h3>

<p>sa kasmād vārttikakāreṇa satā tvayā noktaḥ ? itara āha —</p>
<p>("anayorevāntarbhāvāt ॥ 90 ॥")(NB 3.90)</p>

<h3 id='213,iii'>213,iii <small></small></h3>

<p>anayoreva sādhyaviparyayasādhanayorantarbhāvāt ।</p>

<h2 id='3.91'>3.91</h2>

<h3 id='213,iv'>213,iv <small>(<a href='docExplore?doc_id=NBṬ_213,iv_213,v'>NBṬ_213,iv_213,v</a>)</small></h3>

<p>nanu coktaviparyapaṃ na sādhayati । tat kathamuktaviparyayasādhanayorevāntarbhāva ityāha —</p>
<p>("na hyayamābhyāṃ sādhyaviparyayasādhanatvena bhidyate ॥ 91 ॥")(NB 3.91)</p>

<h3 id='213,v'>213,v <small></small></h3>

<p>na hyayamiti । hīti yasmādarthe । yasmād ayamiṣṭavidhātakṛdābhyāṃ hetubhyāṃ sādhyaviparyayasya sādhanatvena na bhidyate । yathā tau sādhyaviparyayasādhanau tathā'yamapīti । uktaviparyayaṃ tu sādhayatu vā mā vā kimuktaviparyayasādhanena । tasmādanayorevāntarbhāvaḥ ॥</p>

<h2 id='3.92'>3.92</h2>

<h3 id='213,vi'>213,vi <small>(<a href='docExplore?doc_id=NBṬ_213,vi_213,viii'>NBṬ_213,vi_213,viii</a>)</small></h3>

<p>nanu coktameva sādhyaṃ tat kathaṃ sādhyaviparyayasādhanatvenābheda ityāha —</p>
<p>("nahīṣṭoktayoḥ sādhyatvena kaścidviśeṣa iti ॥ 92 ॥")(NB 3.92)</p>

<h3 id='213,vii'>213,vii <small></small></h3>

<p>na hīti yasmādiṣṭoktayoḥ parasparasmāt sādhyatvena na kaścidviśeṣo bheda iti । tasmādanayorevāntarbhāva ityupasaṃhāraḥ ।</p>

<h3 id='213,viii'>213,viii <small></small></h3>

<p>prativādino hi yajjijñāsitaṃ tat prakaraṇāpannam । yacca prakaraṇāpannaṃ tat sādhanecchayā viṣayīkṛtaṃ sādhyamiṣṭamuktamanuktaṃ vā, na tūktamātrameva sādhyam । tenāviśeṣa iti ॥</p>

<h2 id='3.93'>3.93</h2>

<h3 id='213,ix'>213,ix <small>(<a href='docExplore?doc_id=NBṬ_213,ix_213,x'>NBṬ_213,ix_213,x</a>)</small></h3>

<p>("dvayo rūpayorekasyāsiddhāvaparasya ca sandehe'naikāntikaḥ ॥ 93 ॥")(NB 3.93)</p>

<h3 id='213,x'>213,x <small></small></h3>

<p>dvayo rūpayo rviparyayasiddhau viruddha uktaḥ । tayostu dvayormadhya ekasyāsiddhau, aparasya ca sandehe'naikāntikaḥ ॥</p>

<p>&lt;214&gt;</p>

<h2 id='3.94'>3.94</h2>

<h3 id='214,i'>214,i <small>(<a href='docExplore?doc_id=NBṬ_214,i_214,ii'>NBṬ_214,i_214,ii</a>)</small></h3>

<p>kīdṛśo'sāvityāha —</p>
<p>("yathā vītarāgaḥ kaścit sarvajño vā, vaktṛtvāditi । vyatireko'trāsiddhaḥ । sandigdho'nvayaḥ ॥ 94 ॥")(NB 3.94)</p>

<h3 id='214,ii'>214,ii <small></small></h3>

<p>yatheti । vigato rāgo yasya sa vītarāga ityekaṃ sādhyam । sarvajño veti dvitīyam । vaktṛtvāditi hetuḥ । vyatireko'trāsiddha iti । svātmanyeva sarāge cāsarvajñe ca vipakṣe vaktṛtvaṃ dṛṣṭam । ato'siddho vyatirekaḥ । sandigdho'nvayaḥ ॥</p>

<h2 id='3.95'>3.95</h2>

<h3 id='214,iii'>214,iii <small>(<a href='docExplore?doc_id=NBṬ_214,iii_214,iv'>NBṬ_214,iii_214,iv</a>)</small></h3>

<p>kuta ityāha —</p>
<p>("sarvajñavītarāgayorviprakarṣādvacanādestatra sattvamasattvaṃ vā sandigdham ॥ 95 ॥")(NB 3.95)</p>

<h3 id='214,iv'>214,iv <small></small></h3>

<p>sapakṣabhūtayoḥ sarvajñavītarāgayorviprakarṣādityatīndriyatvād vacanāderindriyagamyasyāpi tatra atīndriyayoḥ sarvajñatvavī (jñavī) tarāgayoḥ sattvamasattvaṃ vā sandigdham । tataśca na jñāyate kiṃ baktṛtvāt sarvaṃjña uta netyanaikāntikaṃ iti ॥</p>

<h2 id='3.96'>3.96</h2>

<h3 id='214,v'>214,v <small>(<a href='docExplore?doc_id=NBṬ_214,v_214,vi'>NBṬ_214,v_214,vi</a>)</small></h3>

<p>samprati dvayoreva sandehe'naikāntikaṃ vaktumāha —</p>
<p>("anayoreva dvayo rūpayoḥ sandehe'naikāntikaḥ ॥ 96 ॥")(NB 3.96)</p>

<h3 id='214,vi'>214,vi <small></small></h3>

<p>anayoreva — anvayavyatirekarūpayoḥ sandehāt saṃśayahetuḥ ।</p>

<h2 id='3.97'>3.97</h2>

<h3 id='214,vii'>214,vii <small>(<a href='docExplore?doc_id=NBṬ_214,vii_214,ix'>NBṬ_214,vii_214,ix</a>)</small></h3>

<p>udāharaṇam —</p>
<p>("yathā sātmakaṃ jīvaccharīraṃ prāṇādimatvāditi ॥ 97 ॥")(NB 3.97)</p>

<h3 id='214,viii'>214,viii <small></small></h3>

<p>yatheti । sahātmanā varttaṃte sātmakamiti sādhyam । śarīramiti dharmī । jīvadgrahaṇaṃ dharmiviśeṣaṇam । mṛte hyātmānaṃ necchati ।</p>

<h3 id='214,ix'>214,ix <small></small></h3>

<p>prāṇāḥ śvāsādaya ādiryasyonmeṣanimeṣādeḥ prāṇidharmasya sa prāṇādiḥ । sa yasyāsti tat prāṇādimat jīvaccharīram । tasya bhāvastattvam । tasmādityeṣa hetuḥ ॥</p>

<p>&lt;215&gt;</p>

<h2 id='3.98'>3.98</h2>

<h3 id='215,i'>215,i <small>(<a href='docExplore?doc_id=NBṬ_215,i^1'>NBṬ_215,i^1</a>)  (<a href='docExplore?doc_id=NBṬ_215,i^2_216,i'>NBṬ_215,i^2_216,i</a>)</small></h3>

<p>ayamasādhāraṇaḥ saṃśayaheturupapādayitavyaḥ । pakṣadharmasya ca dvābhyāṃ kāraṇābhyāṃ saṃśayahetutvam । saṃśayaviṣayau yāvākārau tābhyāṃ sarvasya vastunaḥ saṃgrahāt । tayośca vyāpakayorākārayorekatrāpi vṛttyaniścayāt । yābhyāṃ hyākārābhyāṃ sarvaṃ vastu na saṃgṛhyate tayorākārayorna saṃśayaḥ । prakārāntarasambhave hi pakṣadharmo dharmiṇamaviyuktaṃ dvayorekena dharmeṇa darśayituṃ na śaknuyāt । ato na saṃśayahetuḥ syāt । dvayordharmayoraniyataṃ bhāvaṃ darśayan saṃśayahetuḥ । dvayostvaniyatamapi bhāvaṃ darśayitumaśakto'pratipattihetuḥ । niyataṃ tu bhāvaṃ darśayan samyag heturviruddho vā syāt । tasmād yābhyāṃ sarvaṃ vastu saṃgṛhyate tayoḥ saṃśayaheturyadi tayorekatrāpi sadbhāvaniścayo na syāt । sadbhāvaniścaye tu yadyekatra niyatasattāniścayo heturviruddho vā syāt । aniyatasattāniścaye tu sādhāraṇānaikāntikaḥ, sandigdhavipakṣa&lt;216&gt;vyāvṛttikaḥ, sandigdhānvayo'siddhavyatireko vā syāt । ekatrāpi tu vṛttyaniścayādasādhāraṇānaikāntiko bhavati । tato'sādhāraṇānaikāntikasyānaikāntikatve hetudvayaṃ darśayitumāha —</p>
<p>("na hi sātmakanirātmakābhyāmanyo rāśirasti yatrāyaṃ prāṇādirvarttate(rvarteta) ॥ 98 ॥")(NB 3.98)</p>

<h3 id='216,i'>216,i <small></small></h3>

<p>nahīti । sahātmanā varttate sātmakaḥ । niṣkrānta ātmā yasmāt sa nirātmakaḥ । tābhyāṃ yasmānnānyo rāśirasti । kiṃbhūtaḥ ? yatrāyaṃ vastudharmaḥ prāṇādirvartteta ? tasmādayaṃ tayorbhavati saṃśayahetuḥ ॥</p>

<h2 id='3.99'>3.99</h2>

<h3 id='216,ii'>216,ii <small>(<a href='docExplore?doc_id=NBṬ_216,ii_216,iii'>NBṬ_216,ii_216,iii</a>)</small></h3>

<p>kasmādanyarāśyabhāva ityāha —</p>
<p>("ātmano vṛtivyavacchedābhyāṃ sarvasaṃgrahāt ॥ 99 ॥")(NB 3.99)</p>

<h3 id='216,iii'>216,iii <small></small></h3>

<p>ātmano vṛttiḥ sadbhāvo vyavacchedo'bhāvaḥ । tābhyāṃ sarvasya vastunaḥ saṃgrahāt kroḍīkaraṇāt । yatra hyātmā asti tat sātmakam । anyannirātmakam । tato nānyo rāśirasti — iti saṃśayahetutvakāraṇam ॥</p>

<p>&lt;217&gt;</p>

<h2 id='3.100'>3.100</h2>

<h3 id='217,i'>217,i <small>(<a href='docExplore?doc_id=NBṬ_217,i_217,ii'>NBṬ_217,i_217,ii</a>)</small></h3>

<p>prakārābhyāṃ sarvavastusaṅgrahaṃ pratipādya dvitīyamāha —</p>
<p>("nāpyanayorekatra vṛttiniścayaḥ ॥ 100 ॥")(NB 3.100)</p>

<h3 id='217,ii'>217,ii <small></small></h3>

<p>nāpyanayoḥ sātmakānātmakayormadhya ekatra sātmake'nātmake vā vṛtteḥ sadbhāvasya niścayo'sti । dvāvapi rāśī tyaktvā na varttate prāṇādiḥ, vastudharmatvāt । tataścānayoreva varttate ityetāvadeva jñātam । viśeṣe tu vṛttiniścayo nāstītyayamarthaḥ ॥</p>

<h2 id='3.101'>3.101</h2>

<h3 id='217,iii'>217,iii <small>(<a href='docExplore?doc_id=NBṬ_217,iii_217,v'>NBṬ_217,iii_217,v</a>)</small></h3>

<p>tadāha —</p>
<p>("sātmakatvenā'nātmakatvena vā prasiddhe prāṇāderasiddheḥ ॥ 101 ॥")(NB 3.101)</p>

<h3 id='217,iv'>217,iv <small></small></h3>

<p>sātmakatvenā'nātmakatvena vā viśeṣeṇa yukte prasiddhe niścite vastuni prāṇāderdharmasya sarvavastuvyāpinoḥ prakārayorekatra niyatasadbhāvasyāsiddheranaikāntikaḥ, aniścitatvāt ।</p>

<h3 id='217,v'>217,v <small></small></h3>

<p>tadevamasādhāraṇasya dharmasyānaikāntikatve kāraṇadvayamabhihitam ॥</p>

<p>&lt;218&gt;</p>

<h2 id='3.102'>3.102</h2>

<h3 id='218,i'>218,i <small>(<a href='docExplore?doc_id=NBṬ_218,i_218,iii'>NBṬ_218,i_218,iii</a>)</small></h3>

<p>pakṣadharmaśca bhavan sarvaḥ sādhāraṇo'sādhāraṇo vā bhavatyanaikāntikaḥ । tasmādupasaṃhāravyājena pakṣadharmatvaṃ darśayati —</p>
<p>("tasmājjīvaccharīrasambandhī prāṇādiḥ sātmakādanātmakācca sarvasmād vyāvṛttatvonāsiddhestābhyāṃ na vyatiricyate ॥ 102 ॥")(NB 3.102)</p>

<h3 id='218,ii'>218,ii <small></small></h3>

<p>tasmādityādinā । jīvaccharīrasya sambandhī pakṣadharma ityarthaḥ । yasmāt tayorekatrāpi na nivṛttiniścayastasmāt tābhyāṃ na vyatiricyate ।</p>

<h3 id='218,iii'>218,iii <small></small></h3>

<p>vastudhame hi sarvavastuvyāpinoḥ prakārayorekatra niyatasadbhāvo niścitaḥ prakārāntarānnivartteta । ata evāha — sātmakādanātmakācca sarvasmād vastuno vyāvṛttatvenāsiddherita । prāṇādistāvat kutaścid ghaṭādernivṛtta eva । tata etāvadavasātuṃ śakyam — sātmakādanātmakādvā kiyato nivṛttaḥ । sarvasmāt tu nivṛtto nāvasīyate । tato na kutaścid vyatirekaḥ ॥</p>

<p>&lt;219&gt;</p>

<h2 id='3.103'>3.103</h2>

<h3 id='219,i'>219,i <small>(<a href='docExplore?doc_id=NBṬ_219,i_219,ii'>NBṬ_219,i_219,ii</a>)</small></h3>

<p>yadyevamanvayo'stu tayorniścita ityāha —</p>
<p>("na tatrānveti ॥ 103 ॥")(NB 3.103)</p>

<h3 id='219,ii'>219,ii <small></small></h3>

<p>na tatra sātmake'nātmake vā'rthenveti — anvayavān prāṇādiḥ ॥</p>

<h2 id='3.104'>3.104</h2>

<h3 id='219,iii'>219,iii <small>(<a href='docExplore?doc_id=NBṬ_219,iii_219,iv'>NBṬ_219,iii_219,iv</a>)</small></h3>

<p>kuta ityāha —</p>
<p>("ekātmanyapyasiddheḥ ॥ 104 ॥")(NB 3.104)</p>

<h3 id='219,iv'>219,iv <small></small></h3>

<p>ekātmanyapīti । ekātmani sātmake'nātmake vā'siddheḥ kāraṇāt । vastudharmatayā tayordvayorekatra vā varttata ityavasitaḥ prāṇādiḥ । na tu sātmaka eva nirātmaka eva vā varttata iti kuto'nvayaniścayaḥ ॥</p>

<h2 id='3.105'>3.105</h2>

<h3 id='219,v'>219,v <small>(<a href='docExplore?doc_id=NBṬ_219,v_220,i'>NBṬ_219,v_220,i</a>)</small></h3>

<p>nanu ca prativādino na kiñcat sātmakamasti । tato'sya hetorna sātmake'nvayo na vyatireka ityanvayavyatirekayorabhāvaniścayaḥ sātmake, na tu sadbhāvasaṃśaya ityāśaṅkyāha —</p>
<p>("nāpi sātmakādanātmakācca tasyānvayavyatirekayorabhāvaniścayaḥ ॥ 105 ॥")(NB 3.105)</p>

<p>&lt;220&gt;</p>

<h3 id='220,i'>220,i <small></small></h3>

<p>nāpi sātmakād vastunaḥ tasya prāṇāderanvayavyatirekayorabhāvaniścayaḥ । nāpi ca nirātmakāt । sātmakādanātmakāditi ca pañcamī vyatirekaśabdāpekṣayā draṣṭavyā ॥</p>

<h2 id='3.106'>3.106</h2>

<h3 id='220,ii'>220,ii <small>(<a href='docExplore?doc_id=NBṬ_220,ii_220,iii'>NBṬ_220,ii_220,iii</a>)</small></h3>

<p>kathamanvayavyatirekayornābhāvaniścaya ityāha —</p>
<p>("ekābhāvaniścayasyāpara bhāvaniścayanāntarīyakatvāt ॥ 106 ॥")(NB 3.106)</p>

<h3 id='220,iii'>220,iii <small></small></h3>

<p>ekasyānvayasya vyatirekasya vā yo'bhāvaniścayaḥ so'parasya dvitīyasya bhāvaniścayanāntarīyakaḥ bhāvaniścayasyāvyabhicārī । tasya bhāvastattvaṃ tasmāt । yata ekābhāvaniścayo'parabhāvaniścaya nāntarīyakaḥ, tasmānna dvayorekatrābhāvaniścayaḥ ॥</p>

<h2 id='3.107'>3.107</h2>

<h3 id='220,iv'>220,iv <small>(<a href='docExplore?doc_id=NBṬ_220,iv_220,vi'>NBṬ_220,iv_220,vi</a>)</small></h3>

<p>kasmāt punarekasyābhāvaniścayo'parasadbhāvaniścayā'vyabhicārītyāha —</p>
<p>("anvayavyatirekayoranyonyavyavacchedarūpatvāt । tata evānvayavyatirekayoḥ sandehādanaikāntikaḥ ॥ 107 ॥")(NB 3.107)</p>

<h3 id='220,v'>220,v <small></small></h3>

<p>anvayavyatirekayoranyonyavyavachedarūpatvāditi । anyonyasya vyavacchedo'bhāvaḥ, sa eva rūpaṃ yayostayorbhāvastattvam tasmāt kāraṇāt ।</p>

<h3 id='220,vi'>220,vi <small></small></h3>

<p>anvayavyatirekau bhāvābhāvau । bhāvābhāvau ca parasparavyavacchedarūpau । yasya vyavacchedena yat paricchidyate tat tatparihāreṇa vyavasthitam । svābhāvavyavacchedena ca bhāvaḥ paricchidyate ।</p>

<h3 id='220,vii'>220,vii <small>(<a href='docExplore?doc_id=NBṬ_220,vii_220,viii'>NBṬ_220,vii_220,viii</a>)</small></h3>

<p>tasmāt svābhāvavyavacchedena bhāvo vyavasthitaḥ । abhāvo hi nīrūpo yādṛśo vikalpena darśitaḥ । nīrūpatāṃ ca vyavacchidya rūpamākāravat paricchidyate । tathā ca satyanvayābhāvo vyatirekaḥ, vyatirekābhāvaścānvayaḥ ।</p>

<h3 id='220,viii'>220,viii <small></small></h3>

<p>tato'nvayābhāve niścite vyatireko niścito bhavati । vyatirekābhāve ca niścite'nvayo niścito bhavati ।</p>

<p>&lt;221&gt;</p>

<h3 id='221,i'>221,i <small>(<a href='docExplore?doc_id=NBṬ_221,i_221,ii'>NBṬ_221,i_221,ii</a>)</small></h3>

<p>tasmād yadi nāma sātmakamavastu nirātmakaṃ ca vastu, tathāpi tayorna prāṇāderanvayavyatirekayorabhāvaniścayaḥ । ekatra vastunyekasya vastuno yugapadbhāvābhāvavirodhāt tayorabhāvaniścayāyogāt ।</p>

<h3 id='221,ii'>221,ii <small></small></h3>

<p>na ca prativādyanurodhāt sātmakānātmake vastunī sadasatī । kintu pramāṇānurodhād । ityubhe sandigdhe । tatastayoḥ prāṇādimattvasya sadasattvasaṃśayaḥ ।</p>

<h3 id='221,iii'>221,iii <small>(<a href='docExplore?doc_id=NBṬ_221,iii_221,iv'>NBṬ_221,iii_221,iv</a>)</small></h3>

<p>yata eva kvacidanvayavyatirekayorna bhāvaniścayo nāpyabhāvaniścayaḥ, tata evānvayavyatirekayoḥ sandehaḥ ।</p>

<h3 id='221,iv'>221,iv <small></small></h3>

<p>yadi tu kvacida pyanvayavyatirekayorekasyāpyabhāvaniścayaḥ syāt, sa eva dvitīyasya bhāvaniścaya ityanvayavyatirekasandeha eva na syāt । yataśca na kvacidbhāvābhāvaniścayastata evānvayavyatirekayoḥ sandehaḥ । sandehāccānaikāntikaḥ ॥</p>

<p>&lt;222&gt;</p>

<h2 id='3.108'>3.108</h2>

<h3 id='222,i'>222,i <small>(<a href='docExplore?doc_id=NBṬ_222,i_222,ii'>NBṬ_222,i_222,ii</a>)</small></h3>

<p>kasmādanaikāntika ityāha —</p>
<p>("sādhyetarayorato niścayābhāvāt ॥ 108 ॥")(NB 3.108)</p>

<h3 id='222,ii'>222,ii <small></small></h3>

<p>sādhyasya, itarasya ca viruddhasya ataḥ — sandigdhānvayayatirekānniścayābhāvāt । sapakṣavipakṣayorhi sadasattvasandehe na sādhyasya na viruddhasya siddhiḥ । na ca sātmakānātmakābhyāṃ paraḥ prakāraḥ saṃbhavati । tataḥ prāṇādimattvād dharmiṇi jīvaccharīre saṃśaya ātmabhāvābhāvayorityanaikāntikaḥ prāṇādiriti ॥</p>

<p>&lt;224&gt;</p>

<h2 id='3.109'>3.109</h2>

<h3 id='224,i'>224,i <small>(<a href='docExplore?doc_id=NBṬ_224,i_224,ii'>NBṬ_224,i_224,ii</a>)</small></h3>

<p>trayāṇāṃ rūpāṇāmasiddhau sandehe ca hetudoṣānupapādyopasaṃharannāha —</p>
<p>("evameṣāṃ trayāṇāṃ rūpāṇāmekaikasya rdvayordvayorvā rūpayorasiddhau saṃdehe vā yathāyogamasiddhaviruddhānaikāntikāsrayo hetvābhāsāḥ ॥ 109 ॥")(NB 3.109)</p>

<h3 id='224,ii'>224,ii <small></small></h3>

<p>evamityanantaroktena krameṇa । eṣāṃ madhya ekaikaṃ rūpaṃ yadā'siddhaṃ sandigdhaṃ vā bhavati, dve dve vā'siddhe saṃdigdhe vā bhavataḥ, tadāsiddhaśca viruddhaścānaikāntikaśca te hetvābhāsāḥ । yathāyogamiti । yasyāsiddhau saṃdehe vā yo hetvābhāso yujyate sa tasyā'siddheḥ saṃdehācca vyavasthāpyata iti yasya yasya yena yena yogo yathāyogamiti ॥</p>

<h2 id='3.110'>3.110</h2>

<h3 id='224,iii'>224,iii <small>(<a href='docExplore?doc_id=NBṬ_224,iii_224,iv'>NBṬ_224,iii_224,iv</a>)</small></h3>

<p>("viruddhāvyabhicāryapi saṃśayaheturuktaḥ । sa iha kasmānnoktaḥ ? ॥ 110 ॥")(NB 3.110)</p>

<h3 id='224,iv'>224,iv <small></small></h3>

<p>nanu cā''cāryeṇa viruddhāvyabhicāryapi saṃśayaheturuktaḥ । hetvantarasādhitasya viruddhaṃ yat tanna vyabhicaratīti viruddhāvyabhicārī । yadi vā viruddhaścāsau sādhanāntarasiddhasya dharmasya viruddhasādhanāt, avyabhicārī ca svasādhyāvyabhicārādviruddhāvyabhicārī ॥</p>

<p>&lt;225&gt;</p>

<h2 id='3.111'>3.111</h2>

<h3 id='225,i'>225,i <small>(<a href='docExplore?doc_id=NBṬ_225,i_225,ii'>NBṬ_225,i_225,ii</a>)</small></h3>

<p>satyam । ukta ācāryeṇa । mayā tviha noktaḥ । kasmādityāha —</p>
<p>("anumānaviṣaye'sambhavāt ॥ 111 ॥")(NB 3.111)</p>

<h3 id='225,ii'>225,ii <small></small></h3>

<p>anumānasya viṣayaḥ pramāṇasiddhaṃ trairūpyam । yato hi anumānasambhavaḥ so'numānasya viṣayaḥ । pramāṇasiddhācca trairūpyādanumānasambhavaḥ । tasmāt tadevānumānaviṣayaḥ । tasmin prakrānte na viruddhāvyabhicārisambhavaḥ । prāmāṇasiddhe hi trairūpye prastute sa eva hetvābhāsaḥ sambhabati yasya pramāṇasiddhaṃ rūpam । na ca viruddhāvyabhicāriṇaḥ pramāṇasiddhamasti rūpam । ato na sambhavaḥ । tato'sambhavāt noktaḥ ॥</p>

<h2 id='3.112'>3.112</h2>

<h3 id='225,iii'>225,iii <small>(<a href='docExplore?doc_id=NBṬ_225,iii_226,i'>NBṬ_225,iii_226,i</a>)</small></h3>

<p>kasmādasaṃbhava ityāha —</p>
<p>("na hi sambhavo'sti kāryasvabhāvayoruktalakṣaṇayoranupalambhasya ca viruddhatāyāḥ ॥ 112 ॥")(NB 3.112)</p>

<h3 id='225,iv'>225,iv <small></small></h3>

<p>na hīti । yasmānna sambhavo'sti viruddhatāyāḥ । kārya ca svabhāvaśca tayoruktalakṣaṇayoriti ।</p>

<p>&lt;226&gt;</p>

<h3 id='226,i'>226,i <small></small></h3>

<p>kāryasya kāraṇājjanmalakṣaṇaṃ tattvam । svamāvasya ca sādhyavyāptatvaṃ tattvam । yat kāryam, yaśca svabhāvaḥ, sa kathamātmavāraṇaṃ vyāpakaṃ ca svabhāvaṃ parityajya bhaved yena viruddhaḥ syāt । anupalambhasya ca uktalakṣaṇasyeti । dṛśyānupalambhatvaṃ cānupalambhalakṣaṇam । tasyāpi vastvabhāvāvyabhicāritvānna viruddhatvasambhavaḥ ॥</p>

<h2 id='3.113'>3.113</h2>

<h3 id='226,ii'>226,ii <small>(<a href='docExplore?doc_id=NBṬ_226,ii_226,iii'>NBṬ_226,ii_226,iii</a>)</small></h3>

<p>syādetat — etebhyo'nyo bhaviṣyatītyāha —</p>
<p>("na cānyo'vyabhicārī ॥ 113 ॥")(NB 3.113)</p>

<h3 id='226,iii'>226,iii <small></small></h3>

<p>na cānya etebhyo'vyabhicārī tribhyaḥ । ata evaiṣveva hetutvam ॥</p>

<h2 id='3.114'>3.114</h2>

<h3 id='226,iv'>226,iv <small>(<a href='docExplore?doc_id=NBṬ_226,iv_227,i'>NBṬ_226,iv_227,i</a>)</small></h3>

<p>kva tarhyācāryadignāgenāyaṃ hetudopa ukta ityāha —</p>
<p>("tasmādavastudarśanabalapravṛttamāgamāśrayamanumānamāśritya tadarthavicāreṣu virudvāvyabhicārī sādhanadoṣa uktaḥ ॥ 114 ॥")(NB 3.114)</p>

<h3 id='226,v'>226,v <small></small></h3>

<p>yasmād vastubalapravṛtte'numāne na sambhavati tasmād āgamāśrayamanumānamāśrityavyabhicāryuktaḥ । āgamasiddhaṃ hi yasyānumānasya liṅgatrairūpyaṃ tasyāgama āśrayaḥ ।</p>

<h3 id='226,vi'>226,vi <small></small></h3>

<p>nanu cāgamasiddhamapi trairūpyaṃ pramāṇasiddhamityāha — avastudarśanabalapravṛttamiti । avastuno darśanaṃ vikalpamātram tasya balaṃ sāmarthyam । tataḥ pravṛttam — apramāṇādvikalpamātrād vyavasthitaṃ trairūpyamāgamasiddhamanumānasya । na tu pramāṇāt ।</p>

<p>&lt;227&gt;</p>

<h3 id='227,i'>227,i <small></small></h3>

<p>tat tarhyanumāna māgamasiddha trairūpyaṃ kvādhikṛtamityāha — tadartheti । tasyāgamasya yo'rtho'tīndriyaḥ pratyakṣānumānābhyāmaviṣayīkṛtaḥ sāmānyādistasya vicāreṣu prakrānteṣu āgamāśrayamanumānaṃ sambhavati । tadāśrayo viruddhāvyabhicāryukta ācāryeṇeti ॥</p>

<h2 id='3.115'>3.115</h2>

<h3 id='227,ii'>227,ii <small>(<a href='docExplore?doc_id=NBṬ_227,ii_227,iii'>NBṬ_227,ii_227,iii</a>)</small></h3>

<p>kasmāt punarāgamāśraye pyanumāne sambhava ityāha —</p>
<p>("śāstrakārāṇāmartheṣu bhrāntyā viparītasvabhāvo pasaṃhārasambhavāt ॥ 115 ॥")(NB 3.115)</p>

<h3 id='227,iii'>227,iii <small></small></h3>

<p>śāstrakṛtāṃ viparītasya vastuviruddhasya svabhāvasya upasaṃhāro ḍhaukanamartheṣu । tasya saṃbhavād viruddhāvyabhicārisambhavaḥ । bhrāntyeti viparyāsena । viparyastā hi śāstrakārāḥ santamasantaṃ svabhāvamāropayantīti ॥</p>

<h2 id='3.116'>3.116</h2>

<h3 id='227,iv'>227,iv <small>(<a href='docExplore?doc_id=NBṬ_227,iv_227,vi'>NBṬ_227,iv_227,vi</a>)</small></h3>

<p>yadi śāstrakṛto'pi bhrāntāḥ, anyeṣvapi puruṣeṣu ka āśvāsa ityāha —</p>
<p>("na hyasya sambhavo yathāvasthitavastusthitiṣvātmakāryānupalambheṣu ॥ 116 ॥")(NB 3.116)</p>

<h3 id='227,v'>227,v <small></small></h3>

<p>nahīti । na hetuṣu kalpanayā hetutvavyavasthā । api tu vastusthityā । tato yathāvasthitavastusthitiṣvātmakāryānupalambheṣvasya sambhavo nāsti ।</p>

<h3 id='227,vi'>227,vi <small></small></h3>

<p>avasthitaṃ paramārthasadvastu tadanatikrāntā yathāvasthitā vastusthitirvyavasthā yeṣāṃ te yathāvasthitavastusthitayaḥ । te hi yathā vastu sthitaṃ tathā sthitāḥ । na kalpanayā । tatasteṣu na bhrānteravakāśo'sti yena viruddhāvyabhicārisambhavaḥ syāt ॥</p>

<h2 id='3.117'>3.117</h2>

<h3 id='227,vii'>227,vii <small>(<a href='docExplore?doc_id=NBṬ_227,vii_228,ii'>NBṬ_227,vii_228,ii</a>)</small></h3>

<p>tatra viruddhāvyabhicāriṇyudāharaṇam —</p>
<p>&lt;228&gt;</p>
<p>("tatrodāharaṇam — yat sarvadeśāvasthitaiḥ svasambandhibhiryugapadabhisambadhyate tat sarvagatam । yathā''kāśam । abhisambadhyate ca sarvādeśāvasthitaiḥ svasambandhibhiryugapat sāmānyamiti ॥ 117 ॥")(NB 3.117)</p>

<h3 id='228,i'>228,i <small></small></h3>

<p>yat sarvasmin deśe'vasthitaiḥ svasambandhibhiryugapadabhisambadhyate iti sarvadeśāvasthitarabhisambadhyamānatvaṃ sāmānyasya anūdya sarvagatatvaṃ vidhīyate । tena yugapadabhisambadhyamānatvaṃ sarvagatatve niyataṃ tena vyāptaṃ kathyate ।</p>

<h3 id='228,ii'>228,ii <small></small></h3>

<p>iha sāmānyaṃ kaṇādamaharṣiṇā niṣkriyaṃ dṛśyamekaṃ coktam । yugapacca sarvaiḥ svaiḥ sambandhibhiḥ samavāyena saṃbaddham । tatra pailukena kaṇādaśiṣyeṇa vyaktiṣu vyaktirahiteṣu ca &lt;229&gt; deśeṣu sāmānyaṃ sthitaṃ sādhayituṃ pramāṇamidamupanyastam yathākāśamiti — vyāptipradarśanaviṣayo dṛṣṭāntaḥ । ākāśamapi hi sarvadeśāvasthitairvṛkṣādibhiḥ svasaṃyogibhiryugapadabhisambadhyamānaṃ sarvagataṃ ca । abhisambadhyate ca sarvadeśāvasthitaiḥ svasambandhibhiriti hetoḥ pakṣadharmatvapradarśanam ॥</p>

<h2 id='3.118'>3.118</h2>

<h3 id='229,i'>229,i <small>(<a href='docExplore?doc_id=NBṬ_229,i_229,iii'>NBṬ_229,i_229,iii</a>)</small></h3>

<p>asya svabhāvahetutvaṃ yojayitumāha —</p>
<p>("tatsambandhisvabhāvamātrānubandhinī taddeśasannihitasvabhāvatā ॥ 118 ॥")(NB 3.118)</p>

<h3 id='229,ii'>229,ii <small></small></h3>

<p>tatsambandhīti । teṣāṃ sarvadeśāvasthitānāṃ dravyāṇāṃ sambandhī sāmānyasya svabhāvaḥ sa eva tatsambandhisvabhāvamātram । tadanubadhnātīti tadanubandhinī ।</p>

<h3 id='229,iii'>229,iii <small></small></h3>

<p>kāsāvityāha — taddeśasaṃnnihitasvabhāvatā । teṣāṃ sambandhināṃ deśastaddeśaḥ । taddeśe sannihitaḥ svabhāvo yasya tat taddeśasaṃnihitasvabhāvam । tasya bhāvastattā । yasya hi yeṣāṃ sambandhī svabhāvaḥ tanniyamena teṣāṃ deśe sannihitaṃ bhavati । tatastatsambandhitvānubandhinī taddeśasaṃnihitatā sāmānyasya ॥</p>

<p>&lt;230&gt;</p>

<h2 id='3.119'>3.119</h2>

<h3 id='230,i'>230,i <small>(<a href='docExplore?doc_id=NBṬ_230,i_230,iii'>NBṬ_230,i_230,iii</a>)</small></h3>

<p>nanu ca gavāṃ sambandhī svāmī । na ca godeśe sannihitasvabhāvaḥ । tat karthaṃ tatsambandhitvāt taddeśatvamityāha —</p>
<p>("na hi yo yatra nāsti taddeśamātmanā vyāpnotīti svabhāvahetuprayogaḥ ॥ 119 ॥")(NB 3.119)</p>

<h3 id='230,ii'>230,ii <small></small></h3>

<p>na hīti । yo yatra deśe nāsti sa deśo yasya sa taddeśaḥ taṃ na vyāpnotyātmanā svarūpeṇa ।</p>

<h3 id='230,iii'>230,iii <small></small></h3>

<p>iha sāmānyasya tadvatāṃ ca samavāyalakṣaṇaḥ sambandhaḥ । sa cābhinnadeśayoreva । tena yatra yat samavetaṃ tat tadātmī na rūpeṇa kroḍīkurvat samavāyirūpadeśe svātmānaṃ niveśayati ।</p>

<p>&lt;231&gt;</p>

<h3 id='231,i'>231,i <small>(<a href='docExplore?doc_id=NBṬ_231,i_231,iii'>NBṬ_231,i_231,iii</a>)</small></h3>

<p>taddeśarūpaniveśanameva tatkroḍīkaraṇam । tatastatsamavāyaḥ ।</p>

<h3 id='231,ii'>231,ii <small></small></h3>

<p>tasmād yad yatra samavetaṃ tat taddravyaṃ vyāpnuvadātmanā taddeśe saṃnnihitaṃ bhavati ।</p>

<h3 id='231,iii'>231,iii <small></small></h3>

<p>tadayamarthaḥ — taddeśasthavastuvyāpanaṃ taddeśasattayā vyāptam । taddeśasattā'bhāve tadvyāpanābhāvād vyāpanalakṣaṇa samavāyasaṃmbandho na syāt । asti ca vyāpanam । atastaddeśe sannihitatvamiti । tadayaṃ svabhāvahetuḥ ॥</p>

<h2 id='3.120'>3.120</h2>

<h3 id='231,iv'>231,iv <small>(<a href='docExplore?doc_id=NBṬ_231,iv_232,i'>NBṬ_231,iv_232,i</a>)</small></h3>

<p>paiṭharaprayogaṃ darśayannāha —</p>
<p>("dvitīyo'pi prayogaḥ — yadupalabdhilakṣaṇaprāptaṃ sannopalabhyate na tat tatrāsti । tadyathā — kkacidavidyamāno ghaṭaḥ । nopalabhyate copalabdhilakṣaṇaprāptaṃ sāmānyaṃ vyaktayantarāleṣviti । ayamanupalambhaḥ svabhāvaśca parasparaviruddhārthasādhanādekatra saṃśayaṃ janayataḥ ॥ 120 ॥")(NB 3.120)</p>

<h3 id='231,v'>231,v <small></small></h3>

<p>dvitīyo'pi — iti । yadupalabdherlakṣaṇatāṃ viṣayatāṃ prāptaṃ dṛśyamityarthaḥ । etena dṛśyānupalabdhimanūdya "na tat tatrāsti" ityasadvyavahāryatvaṃ vihitam । tato vyāpyadṛśyānupalabdhervyāpakamasadvyavahāryatvaṃ darśitam । tadyatheti kvacidasan ghaṭo dṛṣṭāntaḥ ।</p>

<p>&lt;232&gt;</p>

<h3 id='232,i'>232,i <small></small></h3>

<p>pakṣadharmatvaṃ darśayitumāha — nopalabhyate ceti । vyaktyantarālaṃ — vyaktyantaraṃ ca vyaktiśūnyaṃ cākāśam । dṛśyamapi kasyāṃcidvyaktau gosāmānyamaśvādiṣu vyaktyantareṣu vyaktiśūnye cākāśe nopalabhyate । tasmānna teṣvastīti gamyate ।</p>

<h3 id='232,ii'>232,ii <small>(<a href='docExplore?doc_id=NBṬ_232,ii'>NBṬ_232,ii</a>)</small></h3>

<p>ayamanupalambhaḥ pūrvoktaśca svabhāvaḥ parasparasya viruddhau yāvarthau tayoḥ sādhanāt tāvekasmin dharmiṇi saṃśayaṃ janayataḥ । na hyeko'rthaḥ parasparaviruddhasvabhāvo bhavitumarhati । ekena cātra vyaktyantareṣu vyaktiśūnye cākāśe sattvam, apareṇa cānupalambhenāsattvaṃ sādhyate । na &lt;233&gt; caikasyaikadaikatra sattvamasattvaṃ ca yuktam, tayorvirodhāt । tadāgamasiddhasya sāmānyasya sarvagatatvāsarvagatatvayoḥ sādhyayoretau viruddhāvyabhicāriṇau jātau । yataḥ sāmānyasyaikasya yugapat sarvadeśāvasthitairabhisambandhitvaṃ cābhyupagatam, dṛśyatvaṃ ca । tataḥ sarvasambandhitvāt sarvagatatvam, dṛśyatvādantarālādanupalambhādasarvagatatvam । tataḥ śāstrakāreṇaiva viruddhavyāptatvamapaśyatā viruddhavyāptau dharmāvuktvā viruddhāvyabhicāryavakāśo datta iti । na ca vastunyasya sambhavaḥ । ityuktā hetvābhāsāḥ ॥</p>

<h2 id='3.121'>3.121</h2>

<h3 id='233,i'>233,i <small>(<a href='docExplore?doc_id=NBṬ_233,i_234,ii'>NBṬ_233,i_234,ii</a>)</small></h3>

<p>nanu ca sādhanāvayavatvād yathā hetava uktāstatprasaṅgena ca hetvābhāsāḥ, tathā sādhanāvayavatvād dṛṣṭāntā vaktavyāstatprasaṅgena ca dṛṣṭāntābhāsāḥ । tat kathaṃ noktā ityāha —</p>
<p>("trirūpo heturuktaḥ । tāvatā cārthapratītiriti na pṛthagdṛṣṭānto nāma sādhanāvayavaḥ kaścit । tena nāsya lakṣaṇaṃ pṛthagucyate gatārthatvāt ॥ 121 ॥")(NB 3.121)</p>

<p>&lt;234&gt;</p>

<h3 id='234,i'>234,i <small></small></h3>

<p>trirūpo heturuktaḥ, tat kiṃ dṛṣṭāntaiḥ ?</p>

<h3 id='234,ii'>234,ii <small></small></h3>

<p>syādetat — tāvatā nārthapratītirityāha — tāvatā ceti । uktalakṣaṇenaiva hetunā bhavati sādhyapratītiḥ । ataḥ sa eva gamakaḥ । tatastadvacanameva sādhanam । na dṛṣṭānto nāma nādhanasyāvayavaḥ । yataścāyaṃ nāvayavaḥ, tena nāsya dṛṣṭāntasya lakṣaṇaṃ hetulakṣaṇāt pṛthagucyate ।</p>

<h3 id='234,iii'>234,iii <small>(<a href='docExplore?doc_id=NBṬ_234,iii_235,i'>NBṬ_234,iii_235,i</a>)</small></h3>

<p>kathaṃ tarhi hetorvyāptiniścayo yadyadṛṣṭāntako heturiti cet । nocyate heturadṛṣaṭāntaka eva । api tu na hetoḥ pṛthagdṛṣṭānto nāma hetvantarbhūta eva dṛṣṭāntaḥ । ata evoktaṃ nāsya lakṣaṇaṃ pṛthagucyata iti । na tvevamuktam — nāsya lakṣaṇamucyata iti ।</p>

<p>&lt;235&gt;</p>

<h3 id='235,i'>235,i <small></small></h3>

<p>yadyevaṃ hetūpayogino'pi lakṣaṇaṃ vaktavyamevetyāha — gatārthatvāt — gato'rthaḥ prayojanamabhidheyaṃ vā yasya dṛṣṭāntalakṣaṇasya । tat tathā । tasya bhāvastattvam । tasmāt । dṛṣṭāntalakṣaṇaṃ hyacyate dṛṣṭāntapratītiryathā syāt । dṛṣṭāntaśca hetulakṣaṇādevāvasitaḥ । tato dṛṣṭāntalakṣaṇasya yat prayojanam — dṛṣṭāntapratītistad gataṃ niṣpannam । abhidheyaṃ vā gataṃ jñātaṃ dṛṣṭāntākhyam ॥</p>

<h2 id='3.122'>3.122</h2>

<h3 id='235,ii'>235,ii <small>(<a href='docExplore?doc_id=NBṬ_235,ii_235,iv'>NBṬ_235,ii_235,iv</a>)</small></h3>

<p>kathaṃ gatārthatvamityāha —</p>
<p>("hetoḥ sapakṣa eva sattvamasapakṣācca sarvato vyāvattī rūpamuktamabhedena । punarviśeṣeṇa kāryasvabhāvayoruktalakṣaṇayorjanmatanmātrānubandhau darśanīyāvaktau । tacca darśayatā — yatra dhūmastatrāgniḥ, asatyagnau na kvacid dhūmo yathā mahānasetarayoḥ; yatra kṛtakatvaṃ tatrānityatvam, anityatvābhāvo kṛtakatvā'sambhavo yathā ghaṭākāśayoḥ — iti darśanīyam । na hayanyathā sapakṣavipakṣayoḥ sadasatve yathoktaprakāre śakye darśayitum । tatkāryatāniyamaḥ kāryaliṅgasya, svabhāvaliṅgasya ca svabhāvena vyāptiḥ । asmiṃścārthe darśite darśita eva dṛṣṭānto bhavati । etāvanmātrarūpatvāt tasyeti ॥ 122 ॥")(NB 3.122)</p>

<h3 id='235,iii'>235,iii <small></small></h3>

<p>heto rūpamuktamabhedena sāmānyena । sādhāraṇaṃ kāryasvabhāvānupalambhānāmetallakṣaṇamityarthaḥ । kiṃ punastat ? sapakṣa eva yat sattvam, vipakṣācca sarvasmāt vyāvṛttiryā । rūpadvayametadabhedenoktam ।</p>

<h3 id='235,iv'>235,iv <small></small></h3>

<p>na ca sāmānyamuktamapi śakyaṃ jñātum । atastadeva viśeṣaniṣṭhaṃ vaktavyam । ataḥ punarapi viśeṣeṇa viśeṣavantau janmatanmātrānubandhau darśanīyāvuktau । kāryasya janma jñātavyamuktam । janmani hi jñāte kāryasya sapakṣa eva sattvaṃ vipakṣācca sarvasmād vyāvṛttirjñātā &lt;236&gt; bhavati । svabhāvasya tanmātrānubandho darśanīya uktaḥ । taditi sādhanam । tadeva tanmātram sādhanamātram । tasyānubandho'nugamanam — sādhanamātrasya bhāve bhāvaḥ sādhyasya । tanmātrabhāvitvameva hi sādhyasya tādātmyam । sādhanasya yadā svabhāvo jñāto bhavati, tadā svabhāvahetoḥ — sapakṣa eva sattvam, vipakṣācca sarvasmād vyāvṛttirjñātā bhavati ।</p>

<h3 id='236,i'>236,i <small>(<a href='docExplore?doc_id=NBṬ_236,i_236,ii'>NBṬ_236,i_236,ii</a>)</small></h3>

<p>tadevaṃ sāmānyalakṣaṇaṃ viśeṣātmakaṃ jñātavyaṃ nānyathā । tato viśeṣalakṣaṇamuktam ।</p>

<h3 id='236,ii'>236,ii <small></small></h3>

<p>kimato yadi nāmaiva mityāha — tacca sāmānyalakṣaṇaṃ darśayitukāmena viśeṣalakṣaṇaṃ darśayataivaṃ darśanīyam — iti sambandhaḥ । yatra dhūmastatrāgniriti kāryahetovyāptirdaśitā । vyāptiśca kāryakāraṇabhāvasādhanāt pramāṇānniścīyate । tato yathā mahānasa iti darśanīyam । &lt;237&gt; asatyagnau na bhavatyeva dhūma iti vyatireko darśitaḥ । sa ca yathetarasminniti darśanīyaḥ । vahninivṛttirhi dhūmanivṛttau niyatā darśanīyā । sā ca mahānasāditaratreti darśanīyā ।</p>

<h3 id='237,i'>237,i <small>(<a href='docExplore?doc_id=NBṬ_237,i'>NBṬ_237,i</a>)</small></h3>

<p>yatra kṛtakatvaṃ tatrānityatvamiti svabhāvahetorvyāptirdarśitā । anityatvābhāve na bhavatyeva kṛtakatvamiti vyatireko darśitaḥ । vyāpteśca sādhakaṃ pramāṇaṃ sādharmyadṛṣṭānte darśanīyam । prasiddhavyāptikasya ca hetoḥ sādhyanivṛttau nivṛttirniyatā darśanīyā । tadavaśyaṃ yathā ghaṭe, yathā ākāśe ceti darśanīyam ।</p>

<h3 id='237,ii'>237,ii <small>(<a href='docExplore?doc_id=NBṬ_237,ii'>NBṬ_237,ii</a>)</small></h3>

<p>kasmādevamityāha — na hīti । yasmādanyathā sāmānyalakṣaṇarūpe sapakṣavipakṣayoḥ sadasattve yathoktaprakāre iti niyate — sapakṣa eva sattvam, vipakṣe'sattvameveti niyamo yathoktaprakāraḥ — te na śakye darśayitum । viśeṣalakṣaṇe hi darśite yathoktaprakāre sadasattve darśite bhavataḥ । na ca viśeṣalakṣaṇamanyathā śakyaṃ darśayitum ।</p>

<h3 id='237,iii'>237,iii <small>(<a href='docExplore?doc_id=NBṬ_237,iii'>NBṬ_237,iii</a>)</small></h3>

<p>tasya sādhyasya kāryam — tatkāryaṃ dhūmaḥ । tasya bhāvastatkāryatā । saiva niyamo &lt;238&gt; yatastatkāryatayā dhūmo dahane niyataḥ । so'yaṃ tatkāryatāniyamo viśeṣalakṣaṇarūpo'nyatha darśayitumaśakyaḥ । svabhāvaliṅgasya ca svabhāvena sādhyena vyāptirviśeṣalakṣaṇarūpā na śakyā darśayitum । yasmāt kāryakāraṇabhāvastādātmyaṃ ca mahānase ghaṭe ca jñātavyam, tasmād vyāptisādhanaṃ pramāṇaṃ darśayatā sādharmyadṛṣṭānto darśanīyaḥ । vaidharmyadṛṣṭāntastu prasiddhe tatkāryatve kāraṇābhāve kāryābhāvapratipattyartham । tata eva nāvaśyaṃ vastu bhavati । kāraṇābhāve kāryābhāvo vastunyavastuni vā bhavati । tato vastvavastu vā vaidharmyadṛṣṭānta iṣyate ।</p>

<h3 id='238,i'>238,i <small>(<a href='docExplore?doc_id=NBṬ_238,i_239,i'>NBṬ_238,i_239,i</a>)</small></h3>

<p>tasmād dṛṣṭāntamantareṇa na hetoranvayo vyatireko vā śakyo darśayitum ato heturūpākhyānādeva hetorvyāptisādhanasya pramāṇasya darśakaḥ sādharmyadṛṣṭāntaḥ ।</p>

<h3 id='238,ii'>238,ii <small></small></h3>

<p>prasiddhavyāptikasya sādhyābhāve hetvabhāva pradarśanādvaidharmyadṛṣṭānta upādeya iti ca darśitaṃ bhavati ।</p>

<p>&lt;239&gt;</p>

<h3 id='239,i'>239,i <small></small></h3>

<p>asmiṃścārthe darśite darśita eva dṛṣṭānto bhavati । yo'yamartho vyāptisādhanapramāṇapradarśanaḥ kaścidupādeyo nivṛttipradarśana śca — ityasminnarthe darśite darśito dṛṣṭānta ityāha — etāvanmātraṃ rūpaṃ yasya tasya bhāvastattvam, tasmāditi । etāvadeva hi rūpaṃ dṛṣṭāntasya, yaduta vyāptisādhanapramāṇa pradarśakatvaṃ nāma sādharmyadṛṣṭāntasya, prasiddhavyāptikasya ca sādhyanivṛttau sādhananivṛttipradarśakatvamityeta dvaidharmyadṛṣṭāntasya । etacca heturūpākhyānādevākhyātamiti kiṃ dṛṣṭāntalakṣaṇena ? ॥</p>

<h2 id='3.123'>3.123</h2>

<h3 id='239,ii'>239,ii <small>(<a href='docExplore?doc_id=NBṬ_239,ii_239,iii'>NBṬ_239,ii_239,iii</a>)</small></h3>

<p>("etenaiva dṛṣṭāntadoṣā api nirastā bhavanti ॥ 123 ॥")(NB 3.123)</p>

<h3 id='239,iii'>239,iii <small></small></h3>

<p>etenaiva ca heturūpākhyānād dṛṣṭāntatvapradarśanena dṛṣṭāntadoṣā dṛṣṭāntābhāsāḥ kathitā bhavanti । tathāhi — pūrvoktasiddhaye ya upādīyamāno'pi dṛṣṭānto na samarthaḥ svakāryaṃ sādhayituṃ sa dṛṣṭāntadoṣa iti sāmarthyāduktaṃ bhavati ॥</p>

<p>&lt;240&gt;</p>

<h2 id='3.124'>3.124</h2>

<h3 id='240,i'>240,i <small>(<a href='docExplore?doc_id=NBṬ_240,i_240,ii'>NBṬ_240,i_240,ii</a>)</small></h3>

<p>dṛṣṭāntābhāsāmudāharati —</p>
<p>("yathā nityaḥ śabdo'mūrttatvāt । karmavat paramāṇuvad ghaṭavaditi । ete dṛṣṭāntābhāsāḥ sādhyasādhanadharmobhayavikalāḥ ॥ 124 ॥")(NB 3.124)</p>

<h3 id='240,ii'>240,ii <small></small></h3>

<p>yathā nityaḥ śabda iti śabdasya nityatve sādhye'mūrtatvāditi hetuḥ । sādharmyeṇa karmavat paramāṇuvad ghaṭavadityete dṛṣṭāntā upanyastāḥ । ete ca dṛṣṭāntadoṣāḥ । sādhyaṃ ca sādhanaṃ cobhayaṃ ceti । tairvikalāḥ । sādhyavikalaṃ karma, tasyā'nityatvāt । sādhanavikalaḥ paramāṇuḥ, mūrttatvāt paramāṇūnāma । asarvagatadravyaparimāṇaṃ mūrttiḥ । asarvagatāśca dravyarūpāśca paramāṇavaḥ । nityāstu vaiśeṣikairiṣyante । tato na sādhyavikalaḥ । ghaṭastūbhayavikalaḥ, anityatvānmūrttatvācca ghaṭasyeti ॥</p>

<h2 id='3.125'>3.125</h2>

<h3 id='240,iii'>240,iii <small>(<a href='docExplore?doc_id=NBṬ_240,iii_241,i'>NBṬ_240,iii_241,i</a>)</small></h3>

<p>("tathā sandigdhasādhyadharmādayaśca । yathā rāgādimānayaṃ vacanādrathyāpuruṣavat । maraṇadharmā'yaṃ puruṣo rāgādimatvādrathyāpuruṣavat । asarvajño'yaṃ rāgādimatvādrathyāpuruṣavaditi ॥ 125 ॥")(NB 3.125)</p>

<h3 id='240,iv'>240,iv <small></small></h3>

<p>tathā saṃdigdhaḥ sādhyadharmo yasmin sa saṃdigdhasādhyadharmaḥ । sa ādiryeṣāṃ te tathoktāḥ । saṃdigdhasādhyadharmaḥ । saṃdigdhasādhanadharmaḥ saṃdigdhobhayaḥ ।</p>

<p>&lt;241&gt;</p>

<h3 id='241,i'>241,i <small></small></h3>

<p>udāharaṇam — rāgādimāniti rāgādimattvaṃ sādhyam । vacanād iti hetuḥ । rathyāpuruṣavaditi dṛṣṭānte rāgādimattvaṃ sandigdham । maraṇaṃ dharmo'syeti maraṇadharmā । tasya bhāvo maraṇadharmatvaṃ sādhyam । ayaṃ puruṣa iti dharmī । rāgādimattvāditi hetuḥ । rathyāpuruṣe dṛṣṭānte sandigdhaṃ sādhanam । sādhyaṃ tu niścitaṃ maraṇadharmatvamiti । asarvajña iti । asarvajñatvaṃ sādhyam । rāgādimattvāditi hetuḥ । tadubhayamapi rathyāpuruṣe dṛṣṭānte sandigdham । asarvajñatvaṃ rāgādimattvaṃ ceti ॥</p>

<h2 id='3.126'>3.126</h2>

<h3 id='241,ii'>241,ii <small>(<a href='docExplore?doc_id=NBṬ_241,ii_241,v'>NBṬ_241,ii_241,v</a>)</small></h3>

<p>("tathā'nanvayo'pradarśitānvayaśca । yathā — yo vaktā sa rāgādimān, iṣṭapuruṣavat । anityaḥ śabdaḥ kṛtakatvād ghaṭavaditi ॥ 126 ॥")(NB 3.126)</p>

<h3 id='241,iii'>241,iii <small></small></h3>

<p>tathā'nanvaya iti । yasmin dṛṣṭānte sādhyasādhanayoḥ sambhavamātraṃ dṛśyate, na tu sādhyena vyāpto hetuḥ, so'nanvayaḥ । apradarśitānvayaśca — yasmin dṛṣṭānte vidyamāno'pyanvayo na pradarśito vaktrā so'pradarśitānvayaḥ ।</p>

<h3 id='241,iv'>241,iv <small></small></h3>

<p>ananvayamudāharati — yatheti । yo vakteti vaktṛtvamanūdya sa rāgādimāniti rāgādimattvaṃ vihitam । tato vaktṛtvasya rāgādimattvaṃ (ve) pratiniyamaḥ । tena vyāptiruktā । iṣṭapuruṣavaditi । iṣṭagrahaṇena prativādyapi saṃgṛhyate vādyapi । tena vaktṛtvarāgādimattvayoḥ sattvamātramiṣṭe puruṣe siddham । vyāptistu na siddhā । tenā'nanvayo dṛṣṭānta iti ।</p>

<h3 id='241,v'>241,v <small></small></h3>

<p>anityaḥ śabda ityanityatvaṃ sādhyam । kṛtakatvāditi hetuḥ । ghaṭavaditi dṛṣṭānte na pradarśito'nvayaḥ ।</p>

<p>&lt;242&gt;</p>

<h3 id='242,i'>242,i <small>(<a href='docExplore?doc_id=NBṬ_242,i'>NBṬ_242,i</a>)</small></h3>

<p>iha yadyapi kṛtakatvena ghaṭasadṛśaḥ śabdastathāpi nānityatvenāpi sadṛśaḥ pratyetuṃ śakyate'tiprasaṅgāt । yadi tu kṛtakatvam anitya svabhāvaṃ vijñātaṃ bhavatyevaṃ kṛtakatvādanityatvapratītiḥ syāt । tasmād yat kṛtakaṃ tadanityamiti kṛtakatvamanityatve niyatamabhidhāya niyamasādhanāyānvayavākyārthapratipattiviṣayo dṛṣṭānta upādeyaḥ । sa ca pradarśitānvaya eva । anena tvanvayavākyamanuktvaiva dṛṣṭānta upāttaḥ । īdṛśaśca sādharmyamātreṇaivopayogī । na ca sādharmyāt sādhyasiddhiḥ । ato'nvayārtho dṛṣṭāntastadarthaścānena nopāttaḥ । sādharmyārthaścopātto nirupayoga &lt;243&gt; iti vaktṛdoṣādayaṃ dṛṣṭāntadoṣaḥ । vaktrā hyatra paraḥ pratipādayitavyaḥ । tato yadi nāma na duṣṭaṃ vastu tathāpi vaktrā duṣṭaṃ darśitamiti duṣṭameva ॥</p>

<h2 id='3.127'>3.127</h2>

<h3 id='243,i'>243,i <small>(<a href='docExplore?doc_id=NBṬ_243,i_244,ii'>NBṬ_243,i_244,ii</a>)</small></h3>

<p>("tathā viparītānvayaḥ — yadanityaṃ tat kṛtakamiti ॥ 127 ॥")(NB 3.127)</p>

<h3 id='243,ii'>243,ii <small></small></h3>

<p>tathā viparīto'nvayo yasmin dṛṣṭānte sa tathoktaḥ । tamevodāharati — yadanityaṃ tat kṛtakamiti । kṛtakatvamanityatvaniyataṃ dṛṣṭānte darśanīyam । evaṃ kṛtakatvādanityatvagatiḥ syāt । atra tvanityatvaṃ kṛtakatve niyataṃ darśitam । kṛtakatvaṃ tvaniyatamevānityatve । tato yādṛśamiha kṛtakatvamaniyatamanityatve darśitaṃ tādṛśānnāstyanityatvapratītiḥ । tathāhi — yadanityamityanityatvamanūdya tat kṛtakamiti kṛtakatvaṃ vihitam । ato'nityatvaṃ niyatamuktaṃ kṛtakatve, na tu kṛtakatvamanityatve । tato yathā'nityatvādaniyatāt prayatnānantarīyakatve na prayatnānantarīyakatvapratītiḥ, tadvat kṛtakatvādanityatvapratipattirna syād, anityatve'niyatatvāt kṛtakatvasya ।</p>

<p>&lt;244&gt;</p>

<h3 id='244,i'>244,i <small></small></h3>

<p>yadyapi ca kṛtakatvaṃ vastusthityā'nityatve niyataṃ tathāpyaniyataṃ vaktrā darśitam । ataḥ svayamaduṣṭamapi vaktṛdoṣād duṣṭam ।</p>

<h3 id='244,ii'>244,ii <small></small></h3>

<p>tasmād viparītānvayo'pi vakturaparādhāt, na vastutaḥ (naḥ) । parārthānumāne ca vakturapi doṣaścintyata iti ॥</p>

<h2 id='3.128'>3.128</h2>

<h3 id='244,iii'>244,iii <small>(<a href='docExplore?doc_id=NBṬ_244,iii_244,iv'>NBṬ_244,iii_244,iv</a>)</small></h3>

<p>("sādharmyeṇa dṛṣṭāntadoṣāḥ ॥ 128 ॥")(NB 3.128)</p>

<h3 id='244,iv'>244,iv <small></small></h3>

<p>sādharmyeṇa nava dṛṣṭāntadoṣā uktāḥ ॥</p>

<h2 id='3.129'>3.129</h2>

<h3 id='244,v'>244,v <small>(<a href='docExplore?doc_id=NBṬ_244,v_245,i'>NBṬ_244,v_245,i</a>)</small></h3>

<p>vaidharmyeṇāpi dṛṣṭāntadoṣān vaktumāha —</p>
<p>("vaidharmyeṇāpi — paramāṇuvat karmavad ākāśavaditi sādhyādyavyatirekiṇaḥ ॥ 129 ॥")(NB 3.129)</p>

<h3 id='244,vi'>244,vi <small></small></h3>

<p>nityatve śabdasya sādhye hetāvamūrttatve paramāṇurvaidharmyadṛṣṭāntaḥ sādhyāvyatirekī । nityatvāt paramāṇūnām । karma sādhanāvyatireki, amūrttatvāt karmaṇaḥ ākāśamubhayāvyatireki, nityatvādamūrttatvācca ।</p>

<p>&lt;245&gt;</p>

<h3 id='245,i'>245,i <small></small></h3>

<p>sādhyamādiryeṣāṃ tāni sādhyādīni sādhyasādhanobhayāni । teṣāmavyatireko nivṛttyabhāvaḥ । sa yeṣāmasti te sādhyādyavyatirekiṇaḥ । te codāhṛtāḥ ॥</p>

<h2 id='3.130'>3.130</h2>

<h3 id='245,ii'>245,ii <small>(<a href='docExplore?doc_id=NBṬ_245,ii_245,iv'>NBṬ_245,ii_245,iv</a>)</small></h3>

<p>aparānudāharttumāha —</p>
<p>("tathā saṃdigdhasādhyavyatirekādayaḥ । yathā'sarvajñāḥ kapilādayo'nāptā vā avidyamānasarvajñatāptatāliṅgabhūtapramāṇātiśayaśāsanatvāditi । atra vaidharmyodāharaṇam — yaḥ sarvajña āpto vā sa jyotirjñānādikamupadiṣṭavān । yathā — ṛṣabhavardhamānādiriti । tatrāsarvajñatānāptatayoḥ sādhyadharmayoḥ saṃdigdho vyatirekaḥ ॥ 130 ॥")(NB 3.130)</p>

<h3 id='245,iii'>245,iii <small></small></h3>

<p>tatheti । sādhyasya vyatirekaḥ sādhyavyatirekaḥ । saṃdigdhaḥ sādhyavyatireko yasmin sa saṃdigdhasādhyavyatirekaḥ । sa ādiryeṣāṃ te tathoktāḥ ।</p>

<h3 id='245,iv'>245,iv <small></small></h3>

<p>saṃdigdhasādhyavyatirekamudāharttumāha — yatheti । asarvajñā ityekaṃ sādhyam । anāptā akṣīṇadoṣā iti dvitīyam । kapilādaya iti dharmīṃ । avidyamānasarvajñatetyādi hetuḥ । sarvajñatā ca āptatā ca tayorliṅgabhūtaḥ pramāṇātiśayo liṅgātmakaḥ pramāṇaviśeṣaḥ । avidyamānaḥ sarvajñatāptatāliṅgabhūtaḥ pramāṇātiśayo yasmin tat tathoktaṃ śāsanam । tādṛśaṃ śāsanaṃ yeṣāṃ te tathoktāḥ । teṣāṃ bhāvastattvam । tasmāt । pramāṇātiśayo jyotirjñānopadeśa ihābhipretaḥ । yadi hi kapilādayaḥ sarvajñā āptā vā syustadā jyotirjñānādikaṃ kasmānnopadiṣṭavantaḥ ? na copadiṣṭavantaḥ । tasmānna sarvajñā āptā vā ।</p>

<h3 id='245,v'>245,v <small>(<a href='docExplore?doc_id=NBṬ_245,v'>NBṬ_245,v</a>)</small></h3>

<p>atra pramāṇe vaidharmyodāharaṇam । yaḥ sarvajña āpto vā sa jyotirjñānādikaṃ sarvajñatāptatāliṅgabhūtamupadiṣṭavān । yathā ṛṣabho vardhamānaśca tāvādī yasya sa ṛṣabhavardhamānādirdi&lt;246&gt;gambarāṇāṃ śāstā sarvajñaśca āptaśceti । tadiha vaidharmyodāharaṇād ṛṣabhāderasarvajñatvasyānāptatāyāśca vyatireko vyāvṛttiḥ saṃdigdhā । yato jyotirjñānaṃ copadiśed asarvajñāśca bhaved anāptā vā । ko'tra virodhaḥ ? naimittikametajjñānaṃ vyabhicāri na sarvajñatvamanumāpayet ॥</p>

<p>&lt;247&gt;</p>

<h2 id='3.131'>3.131</h2>

<h3 id='247,i'>247,i <small>(<a href='docExplore?doc_id=NBṬ_247,i_247,iii'>NBṬ_247,i_247,iii</a>)</small></h3>

<p>("sandigdhasādhanavyatireko yathā — na trayīvidā brāhmaṇena grāhyavacanaḥ kaścid vivakṣitaḥ puruṣo rāgādimattvāditi । atra vaidharmyodāharaṇam — ye grāhyavacanā na te rāgādimantaḥ । tadyathā gautamādayo dharmaśāstrāṇāṃ praṇetāra iti । gautamādibhyo rāgādimattavasya sādhanadharmasya vyāvṛttiḥ sandigdhā ॥ 131 ॥")(NB 3.131)</p>

<h3 id='247,ii'>247,ii <small></small></h3>

<p>sandigdhaḥ sādhanavyatireko yasmin sa tathoktaḥ । tamudāharati — yatheti । ṛksāmayajaṃṣi trīṇi trayī tāṃ vettīti trayīvit । tena na grāhyaṃ vacanaṃ yasyeti sādhyam । vivakṣita iti kapilādirdharmī । rāgādimattvāditi hetuḥ ।</p>

<h3 id='247,iii'>247,iii <small></small></h3>

<p>atra pramāṇe vaidharmyodāharaṇam — sādhyābhāvaḥ sādhanābhāvena yatra vyāpto darśyate tad vaidharmyodāharaṇam । grāhyaṃ vacanaṃ yeṣāṃ te grāhyavacanā iti sādhyanivṛttimanūdya na te rāgādimanta iti sādhanābhāvo vihitaḥ । gautama ādiryeṣāṃ te tathoktā manvādayo dharmaśāstrāṇi smṛtayasteṣāṃ karttāraḥ trayīvidā hi brāhmaṇena grāhyavacanā dharmaśāstrakṛto vītarāgāśca ta itīha dharmī vyatirekaviṣayo gautamādaya iti । gautamādibhyo rāgādimattvasya sādhanasya nivṛttiḥ sandigdhā । yadyapi te grāhyavacanāstrayīvidastathāpi kiṃ sarāgā uta vītarāgā iti sandehaḥ ॥</p>

<h2 id='3.132'>3.132</h2>

<h3 id='247,iv'>247,iv <small>(<a href='docExplore?doc_id=NBṬ_247,iv_248,i'>NBṬ_247,iv_248,i</a>)</small></h3>

<p>("sandigdhobhayavyatireko yathā — avītarāgāḥ kapilādayaḥ, parigrahāgraha yogāditi । atra vaidharmyeṇodāharaṇam — yo vītarāgo na tasya parigrahāgrahaḥ । &lt;248&gt; yatharṣabhāderiti । ṛṣabhāderavītarāgatvaparigrahagrahayogayoḥ sādhyasādhanadharmayoḥ sandigdho vyatirekaḥ ॥ 132 ॥")(NB 3.132)</p>

<h3 id='248,i'>248,i <small></small></h3>

<p>sandigdha ubhayorvyatireko yasmin sa tathoktaḥ । tamudāharati yatheti । avītarāgā iti rāgādimattvaṃ sādhyam । kapilādaya iti dharmī । parigraho labhyamānasya svīkāraḥ prathamaḥ । svīkārādūrdhvaṃ yad gārdhyaṃ mātsaryaṃ sa āgrahaḥ । parigrahaśca āgrahaśca, tābhyāṃ yogāt । kapilādayo labhyamānaṃ svīkurvanti svīkṛtaṃ na muñcanti — iti te rāgādimanto gamyante । atra pramāṇe vaidharmyodāharaṇam — yatra sādhyābhāve sādhanābhāvo darśayitavyaḥ । yo vītarāga iti sādhyābhāvamanūdya, na tasya parigrahāgrahāviti sādhanābhāvo vihitaḥ । yatharṣabhāderiti dṛṣṭāntaḥ । etasmādṛ ṣabhāderdṛṣṭāntād avītarāgatvasya sādhyasya parigrahāgrahayogasya ca sādhanasya nivṛttiḥ sandigdhā । ṛṣabhādīnāṃ hi parigrahāgrahayogo'pi sandigdho vītarāgatvaṃ ca । yadi nāma tatsiddhānte vītarāgāśca niṣparigrahāśca paṭhyante tathāpi sandeha eva ॥</p>

<h2 id='3.133'>3.133</h2>

<h3 id='248,ii'>248,ii <small>(<a href='docExplore?doc_id=NBṬ_248,ii_249,i'>NBṬ_248,ii_249,i</a>)</small></h3>

<p>aparānapi trīnudāharttumāha —</p>
<p>("avyatireko yathā — avītarāgo'yaṃ vaktṛtvāt । vaidharmyeṇodāharaṇam — yatrā'vītarāgatvaṃ nāsti, na sa vaktā । yathā — upalakhaṇḍa iti । yadyapyupalakhaṇḍādubhayaṃ vyāvṛttaṃ tathāpi sarvo vītarāgo na vakteti vyāptyā vyatirekāsiddheravyatirekaḥ ॥ 133 ॥")(NB 3.133)</p>

<p>&lt;249&gt;</p>

<h3 id='249,i'>249,i <small></small></h3>

<p>avidyamāno vyatireko yasmin so'vyatirekaḥ । avītarāga iti rāgādimattvaṃ sādhyam । vaktṛtvāditi hetuḥ । iha vyatirekamāha — yatrāvītarāgatvaṃ nāstīti sādhyābhāvānuvādaḥ । tatra vaktṛtvamapi nāsti — iti sādhanābhāvavidhiḥ । tena sādhanābhāvena sādhyābhāvo vyāpta uktaḥ । dṛṣṭānto yathopalakhaṇḍa iti ।</p>

<h3 id='249,ii'>249,ii <small>(<a href='docExplore?doc_id=NBṬ_249,ii_249,iii'>NBṬ_249,ii_249,iii</a>)</small></h3>

<p>kathamavyamavyatireko yāvatopalakhaṇḍādubhayaṃ nivṛttam ? kimataḥ ? yadyapi upalakhaṇḍādubhayaṃ vyāvṛttaṃ sarāgatvaṃ ca vaktṛtvaṃ ca, tathāpi vyāptyā vyatireko yastasyā'siddheḥ kāraṇād avyatireko'yam ।</p>

<h3 id='249,iii'>249,iii <small></small></h3>

<p>kīdṛśī punarvyāptirityāha — sarvo vītarāga iti sādhyābhāvānuvādaḥ । na vakteti sādhanābhāvavidhiḥ । tena sādhyābhāvaḥ sādhanābhāvaniyataḥ khyāpito bhavatīti । idṛśī vyāptiḥ । tayā vyatireko na siddhaḥ । asya cārthasya prasiddhaye dṛṣṭāntaḥ । tat svakāryā 'karaṇād duṣṭaḥ ॥</p>

<h2 id='3.134'>3.134</h2>

<h3 id='249,iv'>249,iv <small>(<a href='docExplore?doc_id=NBṬ_249,iv_250,ii'>NBṬ_249,iv_250,ii</a>)</small></h3>

<p>("apradarśitavyatireko yathā — anityaḥ śabdaḥ, kṛtakatvādākāśavaditi vadharmyeṇa ॥ 134 ॥")(NB 3.134)</p>

<p>&lt;250&gt;</p>

<h3 id='250,i'>250,i <small></small></h3>

<p>apradarśito vyatireko yasmin sa tathoktaḥ । anityaḥ śabda ityanityatvaṃ sādhyam । kṛtakatvāditi hetuḥ । ākāśavaditi vaidharmyeṇa dṛṣṭāntaḥ ।</p>

<h3 id='250,ii'>250,ii <small></small></h3>

<p>iha parārthānumāne parasmādarthaḥ pratipattavyaḥ । sa śuddho'pi svato yadi pareṇāśuddhaḥ khyāpyate sa tāvadyathā prakāśitastathā na yuktaḥ । yathā yuktastathā na prakāśitaḥ । prakāśitaśca hetuḥ । ato vakturaparādhādapi parārthānumāne heturdṛṣṭānto vā duṣṭaḥ syādapi । na ca sādṛśyāvasādṛśyādvā sādhyapratipattiḥ, api tu sādhyaniyatāddhetoḥ । ataḥ sādhyaniyato heturanvayavākyena vyatirekavākyena vā vaktavyaḥ । anyathā gamako noktaḥ syāt । sa tathokto dṛṣṭāntena &lt;251&gt; siddho darśayitavyaḥ । tasmād dṛṣṭānto nāmānvayavyatirekavākyārthapradarśanaḥ । na ceha vyatirekavākyaṃ prayuktam । ato vaidharmyadṛṣṭānta ihāsādṛśyamātreṇa sādhaka upanyastaḥ । na ca tathā sādhakaḥ । vyatirekaviṣayatvena sa sādhakaḥ । ca na tathopanyasta iti ayamapradarśitavyatireko vakturaparādhād duṣṭaḥ ॥</p>

<h2 id='3.135'>3.135</h2>

<h3 id='251,i'>251,i <small>(<a href='docExplore?doc_id=NBṬ_251,i_252,i'>NBṬ_251,i_252,i</a>)</small></h3>

<p>("viparītavyatireko yathā — yadakṛtakaṃ tannityaṃ bhavatīti ॥ 135 ॥")(NB 3.135)</p>

<h3 id='251,ii'>251,ii <small></small></h3>

<p>viparīto vyatireko yasmin vaidharmyadṛṣṭānte sa tathoktaḥ । tamudāharati — yathā yada&lt;252&gt;kṛtakamityādi । ihānvaya vyatirekābhyāṃ sādhyaniyato heturdarśayitavyaḥ । yadā ca sādhyaniyato heturdarśayitavyastadā vyatirekavākye sādhyābhāvaḥ sādhanābhāve niyato darśayitavyaḥ । evaṃ hi hetuḥ sādhyaniyato darśitaḥ syāt । yadi tu sādhyābhāvaḥ sādhanābhāve niyato nākhyāyate sādhanasattāyāmapi sādhyābhāvaḥ sambhāvyeta । tathā ca sādhanaṃ sādhyaniyataṃ na pratīyeta । tasmāt sādhyābhāvaḥ sādhanābhāve niyato vaktavyaḥ । viparītavyatireke ca sādhanābhāvaḥ sādhyābhāve niyata ucyate । na sādhyābhāvaḥ sādhanābhāve । tathā hi — yadakṛtakamiti sādhanābhāvamanūdya tannityamiti sādhyābhāvavidhiḥ ।</p>

<h3 id='252,i'>252,i <small></small></h3>

<p>tato'yamarthaḥ — akṛtako nitya eva । tathā ca sati akṛtakatvaṃ nityatve sādhyābhāve niyatamuktam, na nityatvaṃ sādhanābhāve । tato na sādhyaniyataṃ hetuṃ vyatirekavākyamāha । tathā ca viparītavyatireko'pi vakturaparādhād duṣṭaḥ ॥</p>

<p>&lt;253&gt;</p>

<h2 id='3.136'>3.136</h2>

<h3 id='253,i'>253,i <small>(<a href='docExplore?doc_id=NBṬ_253,i_253,iii'>NBṬ_253,i_253,iii</a>)</small></h3>

<p>dṛṣṭāntadoṣānudāhṛtya duṣṭatvanibandhanatvaṃ darśayitumāha —</p>
<p>("na hyebhirdṛṣṭāntābhāsairhetoḥ sāmānyalakṣaṇaṃ sapakṣa eva satvaṃ vipakṣe ca sarvatrāsatvameva niścayena śakyaṃ darśayituṃ viśeṣalakṣaṇaṃ vā । tadarthāpatyaiṣāṃ nirāso draṣṭavyaḥ ॥ 136 ॥")(NB 3.136)</p>

<h3 id='253,ii'>253,ii <small></small></h3>

<p>nahyebhiriti । sādhyaniyatahetupradarśanāya hi dṛṣṭāntā vaktavyāḥ । ebhiśca hetoḥ sapakṣa eva sattvaṃ vipakṣe ca sarvatrāsattvameva yat sāmānyalakṣaṇaṃ tat niścayena na śakyaṃ darśayitum ।</p>

<h3 id='253,iii'>253,iii <small></small></h3>

<p>nanu ca sāmānyalakṣaṇaṃ viśeṣaniṣṭhameva pratipattavyaṃ na svata evetyāha — viśeṣalakṣaṇaṃ vā । yadi viśeṣalakṣaṇaṃ pratipādayituṃ śakyeta syādeva sāmānyalakṣaṇapratipattiḥ । viśeṣalakṣaṇameva tu na śakyamebhiḥ pratipādayitum । tasmādarthāpattyā sāmarthyena eṣāṃ nirākaraṇaṃ draṣṭavyam । sādhyaniyatasādhanapratītaye upāttāḥ । tadasamarthā duṣṭāḥ, svakāryākaraṇāditi asāmarthyam । iyatā sādhanamuktam ॥</p>

<p>&lt;254&gt;</p>

<h2 id='3.137'>3.137</h2>

<h3 id='254,i'>254,i <small>(<a href='docExplore?doc_id=NBṬ_254,i_254,ii'>NBṬ_254,i_254,ii</a>)</small></h3>

<p>dūṣaṇaṃ vaktumāha —</p>
<p>("dūṣaṇā nyūnatādyuktiḥ ॥ 137 ॥")(NB 3.137)</p>

<h3 id='254,ii'>254,ii <small></small></h3>

<p>dūṣaṇā kā draṣṭavyā ? nyūnatādīnāmuvitaḥ । ucyate'nayetyuvitarvacanam nyūnatādervacanam ॥</p>

<h2 id='3.138'>3.138</h2>

<h3 id='254,iii'>254,iii <small>(<a href='docExplore?doc_id=NBṬ_254,iii_254,v'>NBṬ_254,iii_254,v</a>)</small></h3>

<p>dūṣaṇaṃ vivarītumāha —</p>
<p>("ye pūrvaṃ nyūnatādāyaḥ sādhanadoṣā uktāsteṣāmudbhāvanaṃ dūṣaṇam । tena pareṣṭārthasiddhipratibandhāt ॥ 138 ॥")(NB 3.138)</p>

<h3 id='254,iv'>254,iv <small></small></h3>

<p>ye pūrvaṃ nyūnatādayo'siddhaviruddhānaikāntikā uktāsteṣāmudbhāvakaṃ yadvacanaṃ tad dūṣaṇam ।</p>

<h3 id='254,v'>254,v <small></small></h3>

<p>nanu ca nyūnatādayo na viparyayasādhanāḥ । tat kathaṃ dūṣaṇamityāha — tena nyūnatādivacanena pareṣāmiṣṭaścāsāvarthaśca tasya siddhiḥ niścayastasyāḥ pratibandhāt । nāvaśyaṃ viparyayasādhanādeva dūṣaṇaṃ viruddhavat । api tu parasyābhipretaniścayavibandhānniścayābhāvo bhavati niścayaviparyaya ityastyeva viparyayasiddhiriti । uktā dūṣaṇā ॥</p>

<p>&lt;255&gt;</p>

<h2 id='3.139'>3.139</h2>

<h3 id='255,i'>255,i <small>(<a href='docExplore?doc_id=NBṬ_255,i_255,ii'>NBṬ_255,i_255,ii</a>)</small></h3>

<p>("dūṣaṇābhāsāstu jātayaḥ ॥ 139 ॥")(NB 3.139)</p>

<h3 id='255,ii'>255,ii <small></small></h3>

<p>dūṣaṇābhāsā iti । dūṣaṇavadābhāsanta iti dūṣaṇābhāsāḥ । ke te ? jātayaḥ iti । jātiśabdaḥ sādṛśyavacanaḥ । uttarasadṛśāni jātyuttarāṇi । uttarasthānaprayuktatvād uttarasadṛśāni jātyuttarāṇi ॥</p>

<h2 id='3.140'>3.140</h2>

<h3 id='255,iii'>255,iii <small>(<a href='docExplore?doc_id=NBṬ_255,iii_256,ii'>NBṬ_255,iii_256,ii</a>)</small></h3>

<p>tadevottarasādṛśyamuttarasthānaprayuktvena darśayitumāha —</p>
<p>("abhūtadoṣodbhāvanāni jātyuttarāṇīti ॥ 140 ॥")(NB 3.140)</p>

<p>&lt;॥ nyāyabinduḥ samāptaḥ ॥ laghudharmottarasūtraṃ samāptamiti ॥&gt;</p>

<p>&lt;256&gt;</p>

<h3 id='256,i'>256,i <small></small></h3>

<p>abhūtasyāsatyasya doṣasya udbhāvanāni । udbhāvyata etairityuddhāvanāni vacanāni । tāni jātyuttarāṇi । jātyā sādṛśyenottarāṇi jātyuttarāṇīti ॥</p>

<h3 id='256,ii'>256,ii <small></small></h3>

<p class='l'>	katipayapadavastuvyākhyayā yanmayāptaṃ kuśalamamalamindoraṃśuvannyāyabindoḥ /</p>
<p class='l'>	padamajaramavāpya jñānadharmottaraṃ yaj jagadupakṛtimātravyāpṛtiḥ syāmato'ham //</p>

&lt;॥ ācāryadharmottara viracitāyāṃ nyāyabinduṭīkāyāṃ tṛtīyaḥ paricchedaḥ samāptaḥ ॥&gt;</div>