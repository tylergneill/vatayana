<div><1>

<ācāryadharmakīrttipraṇīto nyāyabinduḥprathamaḥ pratyakṣaparicchedaḥ ।>

<h1 id='1'>1</h1>

<prathamaḥ pratyakṣaparicchedaḥ>

<h2 id='1,i'>1,i <small><small>(<a href='docExplore?doc_id=NBṬ_1,i'>NBṬ_1,i</a>)</small></small></h2>

oṃ namo vīttarāgāya ।

<h1 id='1.1'>1.1</h1>

<h2 id='1,ii'>1,ii <small><small>(<a href='docExplore?doc_id=NBṬ_1,ii_7,ii'>NBṬ_1,ii_7,ii</a>)</small></small></h2>

("samyagjñānapūrvikā sarvapuruṣārthasiddhiriti tad vyutpādyate ॥ 1 ॥") (NB 1.1)

<ācāryadharmottaraviracitā nyāyabinduṭīkā>

<h2 id='1,iii'>1,iii <small><small></small></small></h2>

	jayanti jātivyasanaprabandhaprasūtihetorjagato vijetuḥ /
	rāgādyarāteḥ sugatasya vāco manastamatānavamādadhānāḥ //

<5>

<h2 id='5,i'>5,i <small><small></small></small></h2>

samyagjñānapūrviketyādinā'sya prakaraṇasyābhidheyaprayojanamucyate ।

<7>

<h2 id='7,i'>7,i <small><small></small></small></h2>

dvividhaṃ hi prakaraṇaśarīram — śabdaḥ, arthaśca ।

<h2 id='7,ii'>7,ii <small><small></small></small></h2>

tatra śabdasya svābhidheyapratipādanameva prayojanam । nānyat । atastanna nirūpyate ।

<h2 id='7,iii'>7,iii <small><small>(<a href='docExplore?doc_id=NBṬ_7,iii_8,ii'>NBṬ_7,iii_8,ii</a>)</small></small></h2>

abhidheyaṃ tu yadi niṣprayojanaṃ syāt tadā tatpratipattaye śabdasandarbho'pi nārambhaṇīyaḥ syāt ।

<8>

<h2 id='8,i'>8,i <small><small></small></small></h2>

yathā kākadantaprayojanābhāvāt na tatparīkṣā ārambhaṇīyā prekṣāvatā ।

<h2 id='8,ii'>8,ii <small><small></small></small></h2>

tasmādasya prakaraṇasyārambhaṇīyatvaṃ darśayatā adhiyaprayojanamanenocyate । yasmāt samyagjñānapūrvikā sarvapuruṣārthasiddhiḥ, tasmāt tatpratipattaye idamārabhyata ityayamatra vākyārthaḥ ।

<h2 id='8,iii'>8,iii <small><small>(<a href='docExplore?doc_id=NBṬ_8,iii_10,i'>NBṬ_8,iii_10,i</a>)</small></small></h2>

atra ca prakaraṇābhidheyasya samyagjñānasya sarvapuruṣārthasiddhihetutvaṃ prayojanamuktam ।

<9>

<h2 id='9,i'>9,i <small><small></small></small></h2>

masmiṃścārtha ucyamāne sambandhaprayojanābhidheyāni uktāni bhavanti ।

<10>

<h2 id='10,i'>10,i <small><small></small></small></h2>

tathāhi — puruṣārthopayogi samyagjñānaṃ vyutpādayitavyamanena prakaraṇeneti bruvatā samyagjñānamasya śabdasandarbhasyābhidheyam, tadvyutpādanaṃ prayojanam, prakaraṇaṃ cedamapāyo vyutpādanasyetyuktaṃ bhavati ।

<h2 id='10,ii'>10,ii <small><small>(<a href='docExplore?doc_id=NBṬ_10,ii'>NBṬ_10,ii</a>)</small></small></h2>

tasmādabhidheyabhāgapra yojanābhidhānasāmarthyāt sambandhādīni uktāni bhavanti । na tvidamekaṃ dhākyaṃ sambandham, abhidheyam, prayojanaṃ ca vaktuṃ sākṣāt samartham । ekaṃ tu vadat trayaṃ sāmarthyāt darśayati । tatra —
<11>
tad iti abhidheyapadam । vyutpādyata iti prayojanapadam । prayojanaṃ cātra vaktuḥ prakaraṇakaraṇavyāpārasya cintyate, śrotuśca śravaṇavyāpārasya ।

<h2 id='11,i'>11,i <small><small>(<a href='docExplore?doc_id=NBṬ_11,i'>NBṬ_11,i</a>)</small></small></h2>

tathā hi — sarve prekṣāvantaḥ pravṛttiprayojanamanviṣya pravarttante । tataścācāryeṇa prakaraṇaṃ kimarthaṃ kṛtam, śrotṛbhiśca kimarthaṃ śrūyata iti saṃśaye vyutpādanaṃ prayojanamabhidhīyate । samyagjñānaṃ vyutpadyamānānāmātmānaṃ vyutpādakaṃ karttuṃ prakaraṇamidaṃ kṛtam । śiṣyaiścācāryaprayuktāmātmano vyutpattimicchadibhaḥ prakaraṇamidaṃ śrūyata iti prakaraṇakaraṇaśravaṇayoḥ prayojanaṃ vyutpādanam ।

<12>

<h2 id='12,i'>12,i <small><small>(<a href='docExplore?doc_id=NBṬ_12,i_13,ii'>NBṬ_12,i_13,ii</a>)</small></small></h2>

sambandhapradarśanapadaṃ tu na vidyate । sāmarthyādeva tu sa pratipattavyaḥ ।

<h2 id='12,ii'>12,ii <small><small></small></small></h2>

prekṣāvatā hi samyagjñānavavyutpādanāya prakaraṇamidamārabdhavatā "ayamevopāyo nānyaḥ" iti darśita evopāyopeyabhāvaḥ prakaraṇaprayojanayoḥ sambandha iti ।

<13>

<h2 id='13,i'>13,i <small><small></small></small></h2>

nanu ca prakaraṇaśravaṇāt prāg uktānyapi abhidheyādīni pramāṇābhāvāt prekṣāvadbhirna gṛhyante । tat kimetairārambhapradeśe uktaiḥ ?

<h2 id='13,ii'>13,ii <small><small></small></small></h2>

satyam । aśrute prakaraṇe kathitānyapi na niścīyante । ukteṣu tvapramāṇakeṣvapyabhidheyādiṣu saṃśaya utpadyate । saṃśayācca pravarttante । arthasaṃśayo'pi hi pravṛttyaṅgaṃ prekṣāvatām । <14> anarthaṃ saṃśayo'pi nivṛttyaṅgam । ata eva śāstrakāreṇaiva pūrva sambandhādīni yujyante vaktum ।

<h2 id='14,i'>14,i <small><small>(<a href='docExplore?doc_id=NBṬ_14,i'>NBṬ_14,i</a>)</small></small></h2>

vyākhyātṛṇāṃ hi vacanaṃ krīḍādyarthamanyathāpi sambhāvyate । śāstrakṛtāṃ tu prakaraṇaprārambhe na viparītābhidheyādyabhidhāne prayojanamutpaśyāmo nāpi pravṛttim । atasteṣu saṃśayo yuktaḥ । anukteṣu tu pratipattṛbhirniṣprayojanamabhidheyaṃ saṃbhāvyetā'sya prakaraṇasya kākadantaparīkṣāyā iva, aśakyānuṣṭhānaṃ vā jvaraharatakṣakacūḍāratnālaṅkāropadeśavad, anabhimataṃ vā prayojanaṃ mātṛvivāhakramopadeśavad, ato vā prakaraṇāt laghutara upāyaḥ prayojanasya, anupāya eva vā prakaraṇaṃ sambhāvyeta ।

<15>

<h2 id='15,i'>15,i <small><small>(<a href='docExplore?doc_id=NBṬ_15,i_17,i'>NBṬ_15,i_17,i</a>)</small></small></h2>

etāsu cānarthasambhāvanāsvekasyāmapyanarthasambhāvanāyāṃ na prekṣāvantaḥ pravartante । <16> abhidheyādiṣu tūkteṣvarthasaṃbhāvanā anarthasambhāvanāviruddhā utpadyate । tayā prekṣāvantaḥ pravartante iti prekṣāvatāṃ pravṛttanyaṅgamarthasambhāvanāṃ kartuṃ sambandhādīnyabhidhīyanta iti sthitam ।

<17>

<h2 id='17,i'>17,i <small><small></small></small></h2>

avisaṃvādakaṃ jñānaṃ samyagjñānam ।

<h2 id='17,ii'>17,ii <small><small>(<a href='docExplore?doc_id=NBṬ_17,ii'>NBṬ_17,ii</a>)</small></small></h2>

loke ca pūrvamupadarśitamarthaṃ prāpayan saṃvādaka ucyate । tadvajjñānamapi svayaṃ pradarśitamarthaṃ prāpayat saṃvādakamucyate । pradarśite cārthe pravarttakatvameva prāpakatvam, nānyat । tathā hi — na <18> jñānaṃ janayadarthaṃ prāpayati, api tvarthe puruṣaṃ pravarttayat prāpayatyartham । pravarttakatvamapi pravṛttiviṣayapradarśakatvameva । na hi puruṣaṃ haṭhāt pravarttayitu śaknoti vijñānam ।

<19>

<h2 id='19,i'>19,i <small><small>(<a href='docExplore?doc_id=NBṬ_19,i'>NBṬ_19,i</a>)</small></small></h2>

ata eva cārthādhigatireva pramāṇaphalam । adhigate cārthe pravartitaḥ puruṣaḥ prāpitaścārthaḥ । tathā ca satyarthādhigamāt samāptaḥ pramāṇavyāpāraḥ । ata eva cānadhigataviṣayaṃ pramāṇam । yenaiva hi jñānana prathamamadhigato'rthaḥ, tenaiva pravarttitaḥ puruṣaḥ, prāpitaścārthaḥ । tatraiva cātha kimanyena jñānenādhikaṃ kāryam ? ato'dhigataviṣayamapramāṇam ।

<20>

<h2 id='20,i'>20,i <small><small>(<a href='docExplore?doc_id=NBṬ_20,i'>NBṬ_20,i</a>)</small></small></h2>

tatra yortho dṛṣṭatvena jñātaḥ sa pratyakṣeṇa pravṛttiviṣayīkṛtaḥ । yasmād yasminnarthe pratyakṣasya sākṣātkāritvavyāpāro vikalpenānugamyate tasya pradarśakaṃ pratyakṣam; tasmād dṛṣṭatayā jñātaḥ pratyakṣadarśitaḥ । anumānaṃ tu ligadarśanānniṃścinvat pravṛttiviṣayaṃ darśayati । <21> tathā ca pratyakṣaṃ pratibhāsanaṃ niyatamarthaṃ darśayati । anumānaṃ ca liṅgasambaddhaṃ niyatamarthaṃ darśayati । ata ete niyatasyārthasya pradarśake । tena te pramāṇe । nānyadvijñānam ।

<h2 id='21,i'>21,i <small><small>(<a href='docExplore?doc_id=NBṬ_21,i_22,i'>NBṬ_21,i_22,i</a>)</small></small></h2>

prāptuṃ śakyamarthamādarśayat prāpakam । prāpakatvācca pramāṇam ।

<22>

<h2 id='22,i'>22,i <small><small></small></small></h2>

ābhyāṃ pramāṇābhyāmanyena ca jñānena darśito'rthaḥ kaścidatyantaviparyastaḥ । yathā marīcikāsu jalam । sa cāsattvāt prāptumaśakyaḥ । kaścidaniyato bhāvābhāvayoḥ । yathā saṃśayārthaḥ । na ca bhāvābhāvābhyāṃ yukto'rtho jagatyasti । tataḥ prāptumaśakyastādṛśaḥ ।

<h2 id='22,ii'>22,ii <small><small>(<a href='docExplore?doc_id=NBṬ_22,ii'>NBṬ_22,ii</a>)</small></small></h2>

sarveṇa cāliṅgena vikalpena niyāmakamadṛṣṭvā pravṛttena bhāvābhāvayoraniyata <23> evārtho darśayitavyaḥ । sa ca prāptumaśakyaḥ । tasmādaśakyaprāpaṇam — atyantaviparītam, bhāvābhāvāniyataṃ cārthaṃ darśayad apramāṇamanyajjñānam । arthakriyārthibhiścārthakriyāsamarthavastuprāptinimitaṃ jñānaṃ mṛgyate । yacca tairmṛgyate tadeva śāstre vicāryate । tato'rthakriyāsamarthavastupradarśakaṃ samyagjñānam ।

<24>

<h2 id='24,i'>24,i <small><small>(<a href='docExplore?doc_id=NBṬ_24,i_25,i'>NBṬ_24,i_25,i</a>)</small></small></h2>

yacca tena pradarśitaṃ tadeva prāpaṇīyam । arthādhigamātmakaṃ hi prāpakamityuktam । <25> tatra pradarśitādanyadvastu bhinnākāram, bhinnadeśam, bhinnakālaṃ ca । viruddhadharmasaṃsargāddhi anyad vastu । deśakālākārabhedaśca viruddhadharmasaṃsargaḥ ।

<h2 id='25,i'>25,i <small><small></small></small></h2>

tasmād anyākāravadvastugrāhi nākārāntaravati vastuni pramāṇam । yathā pītaśaṅkhagrāhi śukle śaṅkhe । deśāntarasthagrāhi ca na deśāntarasthe pramāṇam । yathā kuñcikāvivaradeśasthāyāṃ maṇiprabhāyāṃ maṇigrāhi jñānaṃ nāpavarakasthe maṇau । kālāntarayuktagrāhi ca na kālāntaravati vastuni pramāṇam । yathārddharātre madhyāhnakālavastugrāhi svapnajñānaṃ nārdharātrakāle vastuni pramāṇam ।

<26>

<h2 id='26,i'>26,i <small><small>(<a href='docExplore?doc_id=NBṬ_26,i'>NBṬ_26,i</a>)</small></small></h2>

nanu ca deśaniyatam, ākāraniyataṃ ca prāpayituṃ śakyam । yatkālaṃ tu paricchinnaṃ tatkālaṃ na śakyaṃ prāpayitum । nocyate — yasminnevakāle paricchidyate tasminneva kāle prāpayitavyamiti । anyo hi darśanakālaḥ, anyaśca prāptikālaḥ । kintu yatkālaṃ paricchinnaṃ tadeva tena prāpaṇīyam । abhedādhyavasāyācca santānagatamekatvaṃ draṣṭavyamiti ।

<27>

<h2 id='27,i'>27,i <small><small>(<a href='docExplore?doc_id=NBṬ_27,i_28,i'>NBṬ_27,i_28,i</a>)</small></small></h2>

samyagjñānaṃ pūrvaṃ kāraṇaṃ yasyāḥ sā tathoktā । kāryāt pūrvaṃ bhavat kāraṇaṃ pūrvamuktam । kāraṇaśabdopādāne tu puruṣārthasiddheḥ sākṣātkāraṇaṃ gamyeta । pūrvaśabde tu pūrvamātram ।

<28>

<h2 id='28,i'>28,i <small><small></small></small></h2>

dvividhaṃ ca samyagjñānaṃ — arthakriyānirbhāsam, arthakriyāsamarthe ca pravarttakam । tayormadhye yat pravartakaṃ tadiha parīkṣyate । tacca pūrvamātram । na tu sākṣātkāraṇam । samyagjñāne hi sati pūrvadṛṣṭasmaraṇam । smaraṇādabhilāṣaḥ । abhilāṣāt pravṛttiḥ । pravṛtteśca prāptiḥ । tato na sākṣāddhetuḥ ।

<29>

<h2 id='29,i'>29,i <small><small>(<a href='docExplore?doc_id=NBṬ_29,i'>NBṬ_29,i</a>)</small></small></h2>

arthakriyānirbhāsaṃ tu yadyapi sākṣāt prāptiḥ, tathāpi tanna parīkṣaṇīyam । yatraiva hi prekṣāvanto'rthinaḥ sāśaṅkāḥ, tat parīkṣyate । arthakriyānirbhāse ca jñāte sati siddhaḥ puruṣārthaḥ । tena tatra na sāśaṅkā arthinaḥ । atastanna parīkṣaṇīyam । tasmāt parīkṣārhamasākṣāt kāraṇaṃ samyagjñānamādarśayituṃ kāraṇaśabdaṃ parityajya pūrvagrahaṇaṃ kṛtam ।

<30>

<h2 id='30,i'>30,i <small><small>(<a href='docExplore?doc_id=NBṬ_30,i'>NBṬ_30,i</a>)</small></small></h2>

puruṣasyārthaḥ puruṣārthaḥ । arthyata ityarthaḥ kāmyata iti yāvat । hayo'rthaḥ, upādeyo vā । heyo hyartho hātumiṣyate, upādeyo'pi upādātum । na ca heyopādeyābhyāmanyo rāśirasti । upekṣaṇīyo hyanupādeyatvāt heya eva । tasya siddhiḥ — hānam, upādānaṃ ca । hetunibandhanā hi siddhirutpattirucyate । jñānanibandhanā tu siddhiranuṣṭhānam । heyasya ca hānamanuṣṭhānam upādeyasya copādānam । tato heyopādeyayorhānopādānalakṣaṇānuṣṭhitiḥ siddhirityucyate ।

<31>

<h2 id='31,i'>31,i <small><small>(<a href='docExplore?doc_id=NBṬ_31,i'>NBṬ_31,i</a>)</small></small></h2>

sarvā cāsau puruṣārthasiddhiśceti । sarvaśabda iha dravyakārtsanye vṛtto na tu prakārakārtsnye । tato nāyamarthaḥ — dviprakārāpi siddhiḥ samyagjñānanibandhanaiveti । api tvayamarthaḥ — yā kācit siddhiḥ sā sarvā kṛtsnaivāsau samyagjñānanibandhaneti । mithyājñānāddhi kākatālīyā'pi nāstyarthasiddhiḥ । tathā hi — yadi pradarśitamarthaṃ prāpayatyevaṃ tato bhavatyarthasiddhiḥ । <32> pradarśitaṃ ca prāpayat samyagjñānameva । pradarśitaṃ cāprāpayat mithyājñānam । aprāpakaṃ ca kathamarthasiddhinibandhanaṃ syāt? tasmād yanmithyājñānaṃ na tato'rthasiddhiḥ । yataścārthasiddhistat samyagjñānameva । ata eva samyagjñānaṃ yatnato vyutpādanīyam । yatastadeva puruṣārthasiddhinibandhanam ।

<34>

<h2 id='34,i'>34,i <small><small>(<a href='docExplore?doc_id=NBṬ_34,i_34,iii'>NBṬ_34,i_34,iii</a>)</small></small></h2>

tato yāvad brūyāt yā kācit puruṣārthasiddhiḥ sā samyagjñānanibandhanaiveti tāvaduktaṃ sarvā sā samyagjñānapūrviketi । itiśabdastasmādityasminnarthe । yattadośca nityamabhisambandhaḥ । tadayamarthaḥ — yasmāt samyagjñānapūrvikā sarvapuruṣārthasiddhiḥ, tasmāt tat samyagjñānaṃ vyutpādyate ।

<h2 id='34,ii'>34,ii <small><small></small></small></h2>

yadyapi ca samāse guṇībhūtaṃ samyajñānaṃ tathāpīha prakaraṇe vyutpādayitavyatvāt pradhānam । tatastasyaiva tacchabdena sambandhaḥ ।

<h2 id='34,iii'>34,iii <small><small></small></small></h2>

vyutpādyate iti vipratipattinirākaraṇena pratipādyate iti ॥

<35>

<h1 id='1.2'>1.2</h1>

<h2 id='35,i'>35,i <small><small>(<a href='docExplore?doc_id=NBṬ_35,i_36,i'>NBṬ_35,i_36,i</a>)</small></small></h2>

caturvidhā cātra vipratipattiḥ saṃkhyālakṣaṇagocaraphalaviṣayā । tatra saṃkhyāvipratiprattiṃ nirākarttumāha —
("dvividhaṃ samyagjñānam ॥ 2 ॥") (NB 1.2)

<h2 id='35,ii'>35,ii <small><small></small></small></h2>

dvividham iti — dvau vidhau prakārāvasyeti dvividham । saṃkhyāpradarśanadvāreṇa ca vyaktibhedo darśito bhavati ।

<36>

<h2 id='36,i'>36,i <small><small></small></small></h2>

dve eva samyagjñānavyaktī iti । vyaktibhede ca pradarśite prativyaktiniyataṃ samyagjñānalakṣaṇamākhyātuṃ śakyam । apradarśite tu vyaktibhede sakalavyaktatyanuyāyi samyagjñānalakṣaṇamekaṃ na śakyaṃ vaktum । tato lakṣaṇa kathanāṅgameva saṃkhyābhedakathanam । apradarśite tu vyaktibhedātmake saṃkhyābhede lakṣaṇabhedasya darśayitumaśakyatvāt । lakṣaṇanirdeśāṅgatvādeva ca prathamaṃ saṃkhyābhedakathanam ॥

<37>

<h1 id='1.3'>1.3</h1>

<h2 id='37,i'>37,i <small><small>(<a href='docExplore?doc_id=NBṬ_37,i_38,i'>NBṬ_37,i_38,i</a>)</small></small></h2>

kiṃ punastad dvaividhyamityāha —
("pratyakṣamanumānañceti ॥ 3 ॥") (NB 1.3)

<38>

<h2 id='38,i'>38,i <small><small></small></small></h2>

pratyakṣamiti । pratigatamāśritam akṣam । atyādayaḥ krāntādyarthe dvitīyayā iti samāsaḥ । prāptāpannālaṅgati samāseṣu paravalliṅgapratiṣedhād abhidheyavalliṅge sati sarvaliṅgaḥ pratyakṣaśabdaḥ siddhaḥ । akṣāśritatvaṃ ca vyutpattirnimittaṃ śabdasya । na tu pravṛttinimittam । anena tvakṣāśritatvenaikā rthasamaveta marthasākṣātkāritvaṃ lakṣyate । tadeva śabdasya pravṛttinimittam । tataścā yatkiñcidarthasya sākṣātkāri jñānaṃ tat pratyakṣamucyate ।

<39>

<h2 id='39,i'>39,i <small><small>(<a href='docExplore?doc_id=NBṬ_39,i_39,ii'>NBṬ_39,i_39,ii</a>)</small></small></h2>

yadi tvakṣāśritatvameva pravṛttinimittaṃ syād indriyavijñānameva pratyakṣamucyeta, na mānasādi । yathā "gacchatīti gauḥ" iti gamanakriyāyāṃ vyutpādito'pi gośabdo gamanakriyopalakṣitamekārthasamavetaṃ gotvaṃ pravṛttinimittīkaroti । tathā ca gacchatyagacchati ca gavi gośabdaḥ siddho bhavati ।

<h2 id='39,ii'>39,ii <small><small></small></small></h2>

mīyate'neneti mānam । karaṇasādhanena mānaśabdena sārūpyalakṣaṇaṃ pramāṇamabhidhīyate । liṅgagrahaṇa sambandhasmaraṇasya paścāt mānam anumānam । gṛhīte pakṣadharme smṛte ca <40>  sādhyasādhanasambandhe'numānaṃ pravarttata iti paścātkālabhāvyucyate । cakāraḥ pratyakṣānumānayostulyabalatvaṃ samuccinoti । yathārthāvinābhāvitvādarthaṃ prāpayat pratyakṣaṃ pramāṇam, tadvadarthāvinābhāvitvād anumānamapi paricchinnamarthaṃ prāyapat pramāṇamiti ॥

<h1 id='1.4'>1.4</h1>

<h2 id='40,i'>40,i <small><small>(<a href='docExplore?doc_id=NBṬ_40,i_40,ii'>NBṬ_40,i_40,ii</a>)</small></small></h2>

("tatra pratyakṣaṃ kalpanā'poḍhamabhrāntam ॥ 4 ॥") (NB 1.4)

<h2 id='40,ii'>40,ii <small><small></small></small></h2>

tatreti saptamyarthe varttamāno nirdhāraṇe varttate । tatoyaṃ vākyārthaḥ — tatra tayoḥ pratyakṣānamānayoriti samudāyanirdeśaḥ । pratyakṣam ityekadeśanirdeśaḥ । tatra samudāyāt pratyakṣatvajātyaikadeśasya pṛthakkaraṇaṃ nirdhāraṇam । tatra pratyakṣamanūdya kalpanā'poḍhatvam, abhrāntatvaṃ ca vidhīyate । yat tat bhavatām asmākaṃ cārtheṣu sākṣātkāri jñānaṃ prasiddhaṃ tat kalpanā'poḍhābhrāntatvayuktaṃ draṣṭavyam ।

<41>

<h2 id='41,i'>41,i <small><small>(<a href='docExplore?doc_id=NBṬ_41,i_41,ii'>NBṬ_41,i_41,ii</a>)</small></small></h2>

na caitanmantavyam — kalpanā'poḍhā'bhrāntatvaṃ cedaprasiddham, kimanyat pratyakṣasya jñānasya rūpamavaśiṣyate yat pratyakṣaśabdavācyaṃ sad anūdyeteti । yasmādindriyānvayavyatirekānuvidhāyyartheṣu sākṣātkārijñānaṃ pratyakṣaśabdavācyaṃ sarveṣāṃ prasiddham, tadanuvādena kalpanā'poḍhābhrāntatvavidhiḥ ।

<h2 id='41,ii'>41,ii <small><small></small></small></h2>

kalpanāyā apoḍham apetaṃ kalpanāpoḍham । kalpanā svabhāvena rahitamityarthaḥ । abhrānta<42>marthakriyākṣame vasturūpe'viparyastamucyate । arthakriyākṣamaṃ ca vasturūpaṃ sanniveśopādhivarṇātmakam । tatra yanna bhrāmyati tadabhrāntam ।

<44>

<h2 id='44,i'>44,i <small><small>(<a href='docExplore?doc_id=NBṬ_44,i'>NBṬ_44,i</a>)</small></small></h2>

etacca lakṣaṇadvayaṃ vipratipattinirāsārtham, na tvanumānanivṛttyartham । yataḥ <45> kalpanā'poḍhagrahaṇenaivānumānaṃ nivartitam । tatrāsatyabhrāntagrahaṇe gacchadvṛkṣadarśanādi pratyakṣaṃ kalpanā'poḍhatvāt syāt । tato hi pravṛttena vṛkṣamātramavāpyate iti saṃvādakatvāt samyagjñānam, kalpanā'poḍhatvācca pratyakṣamiti syādāśaṅkā । tannivṛttyartham abhrāntagrahaṇam । taddhi bhrāntatvāt na pratyakṣam । trirūpaliṅgajatvābhāvācca nānumānam । na ca pramāṇāntaramasti । ato gacchadvṛkṣadarśanādi mithyājñānamityuktaṃ bhavati ।

<46>

<h2 id='46,i'>46,i <small><small>(<a href='docExplore?doc_id=NBṬ_46,i_46,ii'>NBṬ_46,i_46,ii</a>)</small></small></h2>

yadi mithyājñānam kathaṃ tato vṛkṣāvāptiriti cet, na tato vṛkṣāvāptiḥ । nānādeśagāmī hi vṛkṣastena paricchinnaḥ । ekadeśaniyataśca vṛkṣo'vāpyate । tato yaddeśo gacchadvṛkṣo dṛṣṭaḥ, taddeśo nāvāpyate । yaddeśaścāvāpyate sa na dṛṣṭa iti na tasmāt kaścidartho'vāpyate । jñānāntarādeva tu vṛkṣādirartho'vāpyate । ityevamabhrāntagrahaṇaṃ vipratipattinirāsārtham ।

<h2 id='46,ii'>46,ii <small><small></small></small></h2>

tathā abhrāntagrahaṇenāpyanumāne nivartite kalpanāpoḍhagrahaṇaṃ vipratipattinirā<47>karaṇārtham । bhrāntaṃ hi anumānaṃ svapratibhāse'narthe'rthādhyavasāyena pravṛttatvāt । pratyakṣaṃ tu grāhye rūpe na viparyastam ।

<h2 id='47,i'>47,i <small><small>(<a href='docExplore?doc_id=NBṬ_47,i'>NBṬ_47,i</a>)</small></small></h2>

na tu avisaṃvādakamabhrāntamiha grahītavyam । yataḥ samyagjñānameva pratyakṣam, nānyat । tatra samyagjñānatvādevā'visaṃvādakatve labdhe punaravisaṃvādakagrahaṇaṃ niṣprayojanameva । evaṃ hi vākyārthaḥ syāt — pratyakṣākhyaṃ yadavisaṃvādakaṃ jñānaṃ tat kalpanāpoḍhamavisaṃvādakaṃ ceti । na cānena dviravisaṃvādakagrahaṇena kiñcit । tasmād grāhye'rthakriyākṣame vasturūpe yadaviparyastaṃ tadabhrāntamiha veditavyam ॥

<h1 id='1.5'>1.5</h1>

<h2 id='47,ii'>47,ii <small><small>(<a href='docExplore?doc_id=NBṬ_47,ii_47,iii'>NBṬ_47,ii_47,iii</a>)</small></small></h2>

kīdṛśī punaḥ kalpaneha gṛhyata ityāha —
("abhilāpasaṃsargayogyapratibhāsā pratītiḥ kalpanā ॥ 5 ॥") (NB 1.5)

<h2 id='47,iii'>47,iii <small><small></small></small></h2>

abhilāpetyādi । abhilapyate'neneti abhilāpaḥ vācakaḥ śabdaḥ । abhilāpena saṃsargaḥ — abhilāpasaṃsargaḥ — ekasmin jñāne'bhidheyākārasyābhidhānākāreṇa sahagrāhyākāratayā <48> tato yadaikasmiñjñāne'bhidheyābhidhānayorākārau saṃniviṣṭau bhavatastadā saṃsṛṣṭe abhidhānābhidheye bhavataḥ । abhilāpasaṃsargāya yogyo'bhidheyākāra(rā) bhāso yasyāṃ pratītau sā tathoktā ।

<h2 id='48,i'>48,i <small><small>(<a href='docExplore?doc_id=NBṬ_48,i'>NBṬ_48,i</a>)</small></small></h2>

tatra kācit pratītirabhilāpa saṃsṛṣṭābhāsā bhavati । yathā vyutpannasaṅketasya ghaṭārthakalpanā ghaṭaśabdasaṃsṛṣṭārthāvabhāsā bhavati । kācittvabhilāpenāsaṃsṛṣṭāpi abhilāpasaṃsargayogyābhāsā bhavati । yathā bālakasyāvyutpannasaṅketasya kalpanā । tatra "abhilāpasaṃsṛṣṭābhāsā kalpanā" ityuktāvavyutpannasaṅketasya kalpanā na saṃgṛhyeta । yogyagrahaṇe tusāpi saṃgṛhyate । yadyapi abhilāpasaṃsṛṣṭābhāsā na bhavati tadaharjātasya bālakasya kalpanā, abhilāpasaṃsargayogyapratibhāsā tu bhavatyeva । yā cābhilāpasaṃsṛṣṭā sāpi yogyā । tata ubhayorapi yogyagrahaṇena saṃgrahaḥ ।

<49>

<h2 id='49,i'>49,i <small><small>(<a href='docExplore?doc_id=NBṬ_49,i'>NBṬ_49,i</a>)</small></small></h2>

asatyabhilāpasaṃsarge kuto yogyatāvasitiriti cet । aniyatapratibhāsatvāt । aniyatapratibhāsatvaṃ ca pratibhāsaniyamahetorabhāvāt । grāhyo hyartho vijñānaṃ janayanniyatapratibhāsaṃ kuryāt । yathā rūpaṃ cakṣurvijñānaṃ janayanniyatapratibhāsaṃ janayati । vikalpavijñānaṃ tvarthānnotpadyate । tataḥ pratibhāsaniyamahetorabhāvādaniyatapratibhāsam ।

<50>

<h2 id='50,i'>50,i <small><small>(<a href='docExplore?doc_id=NBṬ_50,i'>NBṬ_50,i</a>)</small></small></h2>

kutaḥ punaretadvikalpo'rthānnotpadyata iti? arthasannidhinirapekṣatvāt । bālo'pi hi yāvad dṛśyamānaṃ stanaṃ "sa evāyam" iti pūrvadṛṣṭatvena na pratyavamṛśati tāvannoparatarudito <51> mukhamarpayati stane । pūrvadṛṣṭāparadṛṣṭaṃ cārthamekīkurvad vijñānamasannihitaviṣayam, pūrvadṛṣṭatvasyāsannihitatvāt । asannihitaviṣayaṃ cārthanirapekṣam । anapekṣaṃ ca pratibhāsaniyamahetorabhāvādaniyatapratibhāsam । tādṛśaṃ cābhilāpasaṃsargayogyam ।

<52>

<h2 id='52,i'>52,i <small><small>(<a href='docExplore?doc_id=NBṬ_52,i_52,ii'>NBṬ_52,i_52,ii</a>)</small></small></h2>

indriyavijñānaṃ tu sannihitārthamātragrāhitvādarthasāpekṣam । arthasya ca pratibhāsanivamahetutvānniyatapratibhāsam । tato nābhilāpasaṃsargayogyam ।

<h2 id='52,ii'>52,ii <small><small></small></small></h2>

ata eva svalakṣaṇasyāpi vācyavācakabhāvamabhyupagamyaitadavikalpakatvamucyate । yadyapi hi svalakṣaṇameva vācyaṃ vācakaṃ ca bhavet tathāpi abhilāpasaṃsṛṣṭārtha vijñānaṃ savikalpakam । na cendriyavijñānam arthena niyamitapratibhāsatvād abhilāpasaṃsargayogyapratibhāsaṃ bhavatīti nirvikalpakram ।

<h2 id='52,iii'>52,iii <small><small>(<a href='docExplore?doc_id=NBṬ_52,iii_53,i'>NBṬ_52,iii_53,i</a>)</small></small></h2>

śrotrajñānaṃ tarhi śabdasvalakṣaṇagrāhi śabdasvalakṣaṇaṃ ca kiñcidvācyaṃ kiñcidvācakam — ityabhilāpasaṃsargayogyapratibhāsaṃ syāt । tathā ca savikalpakaṃ syāt ।

<h2 id='52,iv'>52,iv <small><small></small></small></h2>

naiṣa doṣaḥ । satyapi svalakṣaṇasya vācyavācakabhāve saṃketakāladṛṣṭatvena gṛhyamāṇaṃ <53> svalakṣaṇaṃ vācyaṃ vācakaṃ ca gṛhītaṃ syāt । na ca saṃketakālabhāvi darśanaviṣayatvaṃ vastunaḥ sampratyasti । yathā hi saṃketakālabhāvi darśanamadya niruddham, tadvat tadviṣayatvamapi arthasyādya nāsti । tataḥ pūrvakāladṛṣṭatvamapaśyacchotrajñānaṃ na vācyavācakabhāvagrāhi ।

<h2 id='53,i'>53,i <small><small></small></small></h2>

anenaiva nyāyena yogijñānamapi sakalaśabdārthāvabhāsitve'pi saṃketakāladṛṣṭatvāgrahaṇānnirvikalpakam ॥

<54>

<h1 id='1.6'>1.6</h1>

<h2 id='54,i'>54,i <small><small>(<a href='docExplore?doc_id=NBṬ_54,i_54,ii'>NBṬ_54,i_54,ii</a>)</small></small></h2>

("tayā rahitaṃ timirāśubhramaṇanauyānasaṃkṣobhādyanāhitavibhramaṃ jñānaṃ pratyakṣam ॥ 6 ॥") (NB 1.6)

<h2 id='54,ii'>54,ii <small><small></small></small></h2>

tayā kalpanayā kalpanāsvabhāvena rahitaṃ śūnyaṃ sajjñānaṃ yadabhrāntaṃ tat pratyakṣam iti pareṇa sambandhaḥ । kalpanāpoḍhatvābhrāntatve parasparasāpekṣe pratyakṣalakṣaṇam, na pratyekamiti darśayituṃ tayā rahitaṃ yadabhrāntaṃ tat pratyakṣamiti lakṣaṇayoḥ parasparasāpekṣayoḥ pratyakṣaviṣatyavaṃ darśitamiti ॥

<55>

<h2 id='55,i'>55,i <small><small>(<a href='docExplore?doc_id=NBṬ_55,i'>NBṬ_55,i</a>)</small></small></h2>

timiram akṣṇorviplavaḥ । indriyagatamidaṃ vibhramakāraṇam । āśubhramaṇam alātādeḥ । mandaṃ hi bhramyamāṇe'lātādau na cakrabhrāntirutpadyate । tadartham āśugrahaṇena viśeṣyate bhramaṇam । etacca viṣayagataṃ vibhramakāraṇam । nāvā gamanaṃ nauyānam । gacchantyāṃ nāvi sthitasya gacchadvṛkṣādibhrāntirutpadyate iti yānagrahaṇam । etacca bāhyāśrayasthitaṃra vibhramakāraṇam । saṃkṣobho vātapittaśleṣmaṇām । vātādiṣu hi kṣobhaṃ gateṣu jvalitastambhādibhrāntirutpadyate etaccādhyātmagataṃ vibhramakāraṇam ।

<h2 id='55,ii'>55,ii <small><small>(<a href='docExplore?doc_id=NBṬ_55,ii_55,iii'>NBṬ_55,ii_55,iii</a>)</small></small></h2>

sarvaireva ca vibhramakāraṇairindriyaviṣayabāhyādhyātmikāśrayagatairindriyameva vikarttavyam । avikṛte indriye indriyabhrāntyayogāt । ete saṃkṣobhaparyantā ādayo yeṣāṃ te tathoktāḥ । ādigrahaṇena kācakāmalādaya indriyasthā gṛhyante । āśunayanānayanādayo viṣayasthāḥ । āśunayanānayane hi kāryamāṇe'lāte'nnivarṇadaṇḍābhāsā bhrāntirbhavati । hastiyānādayo bāhyāśrayasthāḥ, gāḍhamarmaprahārādaya ādhyātmikāśrayasthā vibhramahetavo gṛhyante ।

<h2 id='55,iii'>55,iii <small><small></small></small></h2>

tairanāhito vibhramo yasmiṃstathāvidhaṃ jñānaṃ pratyakṣam ॥

<56>

<h1 id='1.7'>1.7</h1>

<h2 id='56,i'>56,i <small><small>(<a href='docExplore?doc_id=NBṬ_56,i_56,ii'>NBṬ_56,i_56,ii</a>)</small></small></h2>

tadevaṃ lakṣaṇamākhyāya yairindriyameva draṣṭṛ kalpitaṃ mānasapratyakṣalakṣaṇe ca doṣa udbhāvitaḥ, svasaṃvedanaṃ ca nābhyupagatam, yogijñānaṃ ca; teṣāṃ vipratipattinirākaraṇārthaṃ prakārabhedaṃ pratyakṣasya darśayannāha —
("tat caturvidham ॥ 7 ॥") (NB 1.7)

<h2 id='56,ii'>56,ii <small><small></small></small></h2>

tat caturvidhamiti ॥

<h1 id='1.8'>1.8</h1>

<h2 id='56,iii'>56,iii <small><small>(<a href='docExplore?doc_id=NBṬ_56,iii_56,iv'>NBṬ_56,iii_56,iv</a>)</small></small></h2>

("indriyajñānam ॥ 8 ॥") (NB 1.8)

<h2 id='56,iv'>56,iv <small><small></small></small></h2>

indriyasya jñānam indriyajñānam । indriyāśritaṃ yat tat pratyakṣam ।

<57>

<h1 id='1.9'>1.9</h1>

<h2 id='57,i'>57,i <small><small>(<a href='docExplore?doc_id=NBṬ_57,i_58,i'>NBṬ_57,i_58,i</a>)</small></small></h2>

mānasa pratyakṣe parairyo doṣa udbhāvitastaṃ nirākarttuṃ mānasapratyakṣalakṣaṇamāha —
("svaviṣayānantaraviṣayasahakāriṇendriyajñānena samanantarapratyayena janitaṃ tanmanovijñānam ॥ 9 ॥") (NB 1.9)

<58>

<h2 id='58,i'>58,i <small><small></small></small></h2>

sva ātmīyo viṣaya indriya jñānasya tasya anantaraḥ — na vidyate'ntaramasyeti । antaraṃ ca vyavadhānaṃ viśeṣaścocyate । tataścāntare pratiṣiddhe samānajātīyo dvitīyakṣaṇabhāvyupādeyakṣaṇa indriyavijñānaviṣayasya gṛhyate । tathā ca sati indriya jñānaviṣayakṣaṇāduttarakṣaṇa ekasantānāntarbhūto gṛhītaḥ । sa sahakārī yasyendriyajñānasya tat tathoktam । dvividhaśca sahakārī — parasparopakārī ekakāryakārī ca । iha ca kṣaṇike vastunyatiśayādhānā'yogādekakāryakāritvena sahakārī gṛhyate ।

<59>

<h2 id='59,i'>59,i <small><small>(<a href='docExplore?doc_id=NBṬ_59,i_59,ii'>NBṬ_59,i_59,ii</a>)</small></small></h2>

viṣayavijñānābhyāṃ hi manovijñānamekaṃ kriyate yatastadanayoḥ paraspara sahakāritvam ।

<h2 id='59,ii'>59,ii <small><small></small></small></h2>

īdṛśenedrinyavijñānenālambanabhūtenāpi yogijñānaṃ janyate । tannirāsārthaṃ samanantarapratyayagrahaṇaṃ kṛtam । samaścāsau jñānatvena, anantaraścāsau avyavahitatvena, sa cāsau pratyayaśca hetutvāt samanantarapratyayaḥ, tena janitam ।

<60>

<h2 id='60,i'>60,i <small><small>(<a href='docExplore?doc_id=NBṬ_60,i_61,ii'>NBṬ_60,i_61,ii</a>)</small></small></h2>

tadanenaikasantānāntarbhūtayorevendriyajñāna-manovijñānayorjanyajanakabhāve manovijñānaṃ pratyakṣamityuktaṃ bhavati । tato yogijñānaṃ parasantānavartti nirastam ।

<61>

<h2 id='61,i'>61,i <small><small></small></small></h2>

yadā cendriyajñānaviṣayādanyo viṣayo manovijñānasya tadā gṛhītagrahaṇādāsañjito'prāmāṇyadoṣo nirastaḥ ।

<h2 id='61,ii'>61,ii <small><small></small></small></h2>

yadā cendriya vijñānaviṣayopādeyabhūtaḥ kṣaṇo gṛhītaḥ, tadendriyajñānenāgṛhītasya viṣayāntarasya grahaṇādandhabadhirādyabhāvadoṣaprasaṅgonirastaḥ ।

<62>

<h2 id='62,i'>62,i <small><small>(<a href='docExplore?doc_id=NBṬ_62,i_63,i'>NBṬ_62,i_63,i</a>)</small></small></h2>

etacca manovijñānamuparatavyāpāre cakṣuṣi pratyakṣamivyate । vyāpāravati tu cakṣuṣi yadrūpajñānaṃ tatsarvaṃ cakṣurāśritameva । itarathā cakṣurāśritatvānupapattiḥ kasyacidapi vijñānasya ।

<63>

<h2 id='63,i'>63,i <small><small></small></small></h2>

etacca siddhāntaprasiddhaṃ mānasaṃ pratyakṣam । na tvasya prasādhakamasti pramāṇam । evaṃjātīyakaṃ tad yadi syāt na kaścid doṣaḥ syāditi vaktuṃ lakṣaṇamākhyātamasyeti ॥

<64>

<h1 id='1.10'>1.10</h1>

<h2 id='64,i'>64,i <small><small>(<a href='docExplore?doc_id=NBṬ_64,i_64,ii'>NBṬ_64,i_64,ii</a>)</small></small></h2>

svasaṃvedanamākhyātumāha —
("sarvacittacaittānāmātmasaṃvedanam ॥ 10 ॥") (NB 1.10)

<h2 id='64,ii'>64,ii <small><small></small></small></h2>

sarvacittetyādi । cittam arthamātragrāhi । caittā viśeṣāvasthāgrāhiṇaḥ sukhādayaḥ । sarve ca te cittacaittāśca sarvacittacaittāḥ । sukhādaya eva sphuṭānubhavatvāt svasaṃviditāḥ, nānyā cittāvasthetyetadāśaṅkānivṛttyarthaṃ sarvagrahaṇaṃ kṛtam । nāsti sā kācit cittāvasthā yasyāmātmanaḥ saṃvedanaṃ na pratyakṣaṃ syāt ।

<h2 id='64,iii'>64,iii <small><small>(<a href='docExplore?doc_id=NBṬ_64,iii_66,ii'>NBṬ_64,iii_66,ii</a>)</small></small></h2>

yena hi rūpeṇātmā vedyate tadrūpamātmasaṃvedanaṃ pratyakṣam ।

<65>

<h2 id='65,i'>65,i <small><small></small></small></h2>

iha ca rūpādau vastuni dṛśyamāne āntaraḥ sukhādyākārastulyakālaṃ saṃvedyate । na ca — gṛhyamāṇākāro nīlādiḥ sātarūpo vedyate iti śakyaṃ vaktum । yato nīlādiḥ sātarūpeṇānubhūyata iti na niścīyate ।

<h2 id='65,ii'>65,ii <small><small></small></small></h2>

yadi hi "sātarūpo'yaṃ nīlādiranubhūyate" iti niścīyeta, syāt tadā tasya sātādirūpatvam । yasmin rūpe pratyakṣasya sākṣātkāritvavyāpāro vikalpenānugamyate tat pratyakṣam ।

<66>

<h2 id='66,i'>66,i <small><small></small></small></h2>

na ca nīlasya sātarūpatvamanugamyate । tasmādasātānnīlādyarthādanyadeva sātamanubhūyate nīlānubhavakāle । tacca jñānameva । tato'sti jñānānubhavaḥ ।

<h2 id='66,ii'>66,ii <small><small></small></small></h2>

tacca jñānarūpavedanamātmanaḥ sākṣātkāri nirvikalpakamabhrāntaṃ ca । tataḥ pratyakṣam ॥

<67>

<h1 id='1.11'>1.11</h1>

<h2 id='67,i'>67,i <small><small>(<a href='docExplore?doc_id=NBṬ_67,i_67,iv'>NBṬ_67,i_67,iv</a>)</small></small></h2>

yogipratyakṣaṃ vyākhyātumāha
("bhūtārthabhāvanāprakarṣaparyantajaṃ yogijñānaṃ ceti ॥ 11 ॥") (NB 1.11)

<h2 id='67,ii'>67,ii <small><small></small></small></h2>

bhūtaḥ sadbhūto'rthaḥ । pramāṇena dṛṣṭaśca sadbhūtaḥ ।

<h2 id='67,iii'>67,iii <small><small></small></small></h2>

yathā catvāryāryasatyāni ।

<h2 id='67,iv'>67,iv <small><small></small></small></h2>

bhūtasya bhāvanā punaḥ punaścetasi viniveśanam । bhāvanāyāḥ prakarṣo bhāvyamānārthābhāsasya jñānasya sphuṭābhatvārambhaḥ । prakarṣasya paryanto yadā sphuṭābhatvamīṣadasampūrṇaṃ bhavati । yāvaddhi sphuṭābhatvamaparipūrṇaṃ tāvat tasya prakarṣagamanam ।

<68>

<h2 id='68,i'>68,i <small><small>(<a href='docExplore?doc_id=NBṬ_68,i_68,ii'>NBṬ_68,i_68,ii</a>)</small></small></h2>

sampūrṇa tu yadā, tadā nāsti prakarṣagatiḥ । tataḥ sampūrṇāvasthāyāḥ prāktanyavasthā sphuṭābhatvaprakarṣaparyanta ucyate । tasmāt paryantād yajjātaṃ bhāvyamānasyārthasya sannihitasyeva sphuṭatarākāragrāhi jñānaṃ yoginaḥ pratyakṣam ।

<h2 id='68,ii'>68,ii <small><small></small></small></h2>

tadiha sphuṭābhatvārambhāvasthā bhāvanāprakarṣaḥ । abhrakavyavahitamiva yadā bhāvyamānaṃ <69> vastu paśyati sā prakarṣaparyantāvasthā । karatalāmalakavad bhāvyamānasyārthasya yad darśanaṃ tad yoginaḥ pratyakṣam । taddhi sphuṭābham ।

<h2 id='69,i'>69,i <small><small>(<a href='docExplore?doc_id=NBṬ_69,i_70,ii'>NBṬ_69,i_70,ii</a>)</small></small></h2>

sphuṭābhatvādeva ca nirvikalpakam । vikalpavijñānaṃ hi saṅketakāladṛṣṭatvena vastu gṛhṇacchabdasaṃsargayogyaṃ gṛhṇīyāt । saṅketakāladṛṣṭatvaṃ ca saṅketakālotpannajñānaviṣayatvam । yathā ca pūrvotpannaṃ vinaṣṭaṃ jñānaṃ sampratyasat, tadvat pūrvavinaṣṭajñānaviṣayatvamapi samprati nāsti vastunaḥ । tadasadrūpaṃ vastuno gṛhṇad asannihi tārthagrāhitvād asphuṭābham vikalpakam । tataḥ sphuṭābhatvānnirvikalpakam ।

<70>

<h2 id='70,i'>70,i <small><small></small></small></h2>

pramāṇaśuddhārthagrāhitvācca saṃvādakam । ataḥ pratyakṣam । itarapratyakṣavat ।

<h2 id='70,ii'>70,ii <small><small></small></small></h2>

yogaḥ samādhiḥ । sa yasyāsti sa yogī । tasya jñānaṃ pratyakṣam । itiśabdaḥ parisamāptivacanaḥ । iyadeva pratyakṣamiti ॥

<h1 id='1.12'>1.12</h1>

<h2 id='70,iii'>70,iii <small><small>(<a href='docExplore?doc_id=NBṬ_70,iii_70,iv'>NBṬ_70,iii_70,iv</a>)</small></small></h2>

tadevaṃ pratyakṣasya kalpanāpoḍhatvābhrāntatvayuktasya prakārabhedaṃ pratipādya viṣayavipratipattiṃ nirākarttumāha —
("tasya viṣayaḥ svalakṣaṇam ॥ 12 ॥") (NB 1.12)

<h2 id='70,iv'>70,iv <small><small></small></small></h2>

tasyetyādi । tasya caturvidhasya pratyakṣasya viṣayo boddhavyaḥ svalakṣaṇam । svamasādhāraṇaṃ lakṣaṇaṃ tattvaṃ svalakṣaṇam । vastuno hyāsadhāraṇaṃ ca tattvamasti sāmānyaṃ ca । tatra yadasādhāraṇaṃ tat pratyakṣasya grāhyam ।

<71>

<h2 id='71,i'>71,i <small><small>(<a href='docExplore?doc_id=NBṬ_71,i'>NBṬ_71,i</a>)</small></small></h2>

dvividho hi viṣayaḥ pramāṇasya — grāhyaśca yadākāramutyadyate, prāpaṇīyaśca yamadhyavasyati । anyo hi grāhyo'nyaścādhyavaseyaḥ । pratyakṣasya hi kṣaṇa eko grāhyaḥ । adhyavaseyastu pratyakṣabalotpannena niścayena saṃtāna eva । santāna eva ca pratyakṣasya prāpaṇīyaḥ । kṣaṇasya prāpayitumaśakyatvāt ।

<h2 id='71,ii'>71,ii <small><small>(<a href='docExplore?doc_id=NBṬ_71,ii_72,i'>NBṬ_71,ii_72,i</a>)</small></small></h2>

tathānumānamapi svapratibhāse'narthe'rthāvyavasāyena pravṛtteranarthagrāhi ।

<72>

<h2 id='72,i'>72,i <small><small></small></small></h2>

sa punarāropito'rtho gṛhyamāṇaḥ svalakṣaṇatvenāvasīyate yataḥ, tataḥ svalakṣaṇamavasitaṃ pravṛttiviṣayo'numānasya । anarthastu grāhyaḥ । tadatra pramāṇasya grāhyaṃ viṣayaṃ darśayatā pratyakṣasya svalakṣaṇaṃ viṣaya uktaḥ ।

<74>

<h1 id='1.13'>1.13</h1>

<h2 id='74,i'>74,i <small><small>(<a href='docExplore?doc_id=NBṬ_74,i_74,ii'>NBṬ_74,i_74,ii</a>)</small></small></h2>

kaḥ punarasau viṣayo jñānasya yaḥ svalakṣaṇaṃ pratipattavya ityāha —
("yasyārthasya saṃnidhānāsaṃnidhānābhyāṃ jñānapratibhāsabhedastat svalakṣaṇam ॥ 13 ॥") (NB 1.13)

<h2 id='74,ii'>74,ii <small><small></small></small></h2>

yasyārthasyetyādi । arthaśabdo viṣayaparyāyaḥ । yasya jñānaviṣayasya । saṃnidhānaṃ nikaṭadeśāvasthānam । asaṃnidhānaṃ dūradeśāvasthānam । tasmāt saṃnidhānādasaṃnidhānācca jñānapratibhāsasya grāhyākārasya bhedaḥ sphuṭatvāsphuṭatvābhyām । yo hi jñānaviṣayaḥ saṃnihitaḥ san sphuṭābhāsaṃ jñānasya karoti, asaṃnihitastu yogyadeśastha evāsphuṭaṃ karoti, tat svalakṣaṇam । sarvāṇyeva hi vastūni dūrādasphuṭāni dṛśyante, samīpe sphuṭāni । tānyeva svalakṣaṇāni ॥

<75>

<h1 id='1.14'>1.14</h1>

<h2 id='75,i'>75,i <small><small>(<a href='docExplore?doc_id=NBṬ_75,i_75,ii'>NBṬ_75,i_75,ii</a>)</small></small></h2>

kasmāt punaḥ pratyakṣaviṣaya eva svalakṣaṇam ? tathā hi vikalpaviṣayo'pi vahnirdṛśyātmaka evāvasīyata ityāha —
("tadeva paramārthasat ॥ 14 ॥") (NB 1.14)

<h2 id='75,ii'>75,ii <small><small></small></small></h2>

tadeva paramārthasaditi । paramo'rtho'kṛtrimamanāropitaṃ rūpam । tenāstīti paramārthasat । ya evārthaḥ sannidhānāsannidhānābhyāṃ sphuṭamasphuṭaṃ ca pratibhāsaṃ karoti paramārthasan sa eva । sa ca pratyakṣasya viṣayo yataḥ, tasmāt tadeva svalakṣaṇam ॥

<76>

<h1 id='1.15'>1.15</h1>

<h2 id='76,i'>76,i <small><small>(<a href='docExplore?doc_id=NBṬ_76,i_76,ii'>NBṬ_76,i_76,ii</a>)</small></small></h2>

kasmāt punastadeva paramārthasadityāha —
("arthakriyāsāmarthyalakṣaṇatvādvastunaḥ ॥ 15 ॥") (NB 1.15)

<h2 id='76,ii'>76,ii <small><small></small></small></h2>

arthyata ityarthaḥ । heya upādeyaśca । heyo hi hātumiṣyate upādeyaścopādātum । arthasya prayojanasya kriyā niṣpattiḥ । tasyāṃ sāmarthyaṃ śaktiḥ । tadeva lakṣaṇaṃ rūpaṃ yasya vastunaḥ <77> tad arthakriyāsāmarthyalakṣaṇam । tasya bhāvaḥ, tasmāt । vastuśabdaḥ paramārthaparyāyaḥ । tadayamarthaḥ — yasmādarthakriyāsamarthaṃ paramārthasaducyate, sannidhānāsannidhānābhyāṃ ca jñānapratibhāsasya bhedako'rtho'rthakriyāsamarthaḥ, tasmāt sa eva paramārthasan । tata eva hi pratyakṣaviṣayādarthakriyā prāpyate na vikalpaviṣayāt । ata eva yadyapi vikalpaviṣayo dṛśya ivāvasīyate tathāpi na sa dṛśya eva tato'rthakriyāyā abhāvāt, dṛśyācca bhāvāt । atastadeva svalakṣaṇaṃ na vikalpaviṣayaḥ ॥

<h1 id='1.16'>1.16</h1>

<h2 id='77,i'>77,i <small><small>(<a href='docExplore?doc_id=NBṬ_77,i_77,iii'>NBṬ_77,i_77,iii</a>)</small></small></h2>

("anyat sāmānyalakṣaṇam ॥ 16 ॥") (NB 1.16)

<h2 id='77,ii'>77,ii <small><small></small></small></h2>

anyadityādi । etasmāt svalakṣaṇād yad anyat — svalakṣaṇaṃ yo na bhavati jñānaviṣayaḥ — tat sāmānyalakṣaṇam, vikalpajñānenāvasīyamāno hyarthaḥ sannidhānāsannidhānābhyāṃ jñānapratibhāsaṃ na bhinatti । tathāhi āropyamāṇo vahnirāropādasti । āropācca dūrastho nikaṭasthaśca । tasya samāropitasya sannidhānāsannidhānācca jñānapratibhāsasya na bhedaḥ sphuṭatvenāsphuṭatvena vā । tataḥ svalakṣaṇādanya ucyate । sāmānyena lakṣaṇaṃ sāmānyalakṣaṇam । sādhāraṇaṃ rūpamityarthaḥ ।

<h2 id='77,iii'>77,iii <small><small></small></small></h2>

samāropyamāṇaṃ hi rūpaṃ sakalavahnisādhāraṇam । tataḥ tat sāmānyalakṣaṇam ॥

<78>

<h1 id='1.17'>1.17</h1>

<h2 id='78,i'>78,i <small><small>(<a href='docExplore?doc_id=NBṬ_78,i_78,iii'>NBṬ_78,i_78,iii</a>)</small></small></h2>

taccānumānasya grāhyaṃ darśayitumāha —
("so'numānasya viṣayaḥ ॥ 17 ॥") (NB 1.17)

<h2 id='78,ii'>78,ii <small><small></small></small></h2>

so'numānasya viṣayo grāhyarūpaḥ । sarvanāmno'bhidheyavalliṅgaparigrahaḥ ।

<h2 id='78,iii'>78,iii <small><small></small></small></h2>

sāmānyalakṣaṇamanumānasya viṣayaṃ vyākhyātukāmenāyaṃ svalakṣaṇasvarūpākhyānagrantha āvarttanīyaḥ syāt । tato lāghavārthaṃ pratyakṣapariccheda evānumānaviṣaya uktaḥ ॥

<79>

<h1 id='1.18'>1.18</h1>

<h2 id='79,i'>79,i <small><small>(<a href='docExplore?doc_id=NBṬ_79,i_79,ii'>NBṬ_79,i_79,ii</a>)</small></small></h2>

viṣayavipratipattiṃ nirākṛtya phalavipratiparttiṃ nirākarttumāha —
("tadeva ca pratyakṣaṃ jñānaṃ pramāṇaphalam ॥ 18 ॥") (NB 1.18)

<h2 id='79,ii'>79,ii <small><small></small></small></h2>

tadeveti । yadevānantaramuktaṃ pratyakṣaṃ jñānaṃ tadeva pramāṇasya phalam ॥

<h1 id='1.19'>1.19</h1>

<h2 id='79,iii'>79,iii <small><small>(<a href='docExplore?doc_id=NBṬ_79,iii_79,vii'>NBṬ_79,iii_79,vii</a>)</small></small></h2>

kathaṃ pramāṇaphalamityāha —
("arthapratītirūpatvāt ॥ 19 ॥") (NB 1.19)

<h2 id='79,iv'>79,iv <small><small></small></small></h2>

arthasya pratītiravagamaḥ, saiva rūpaṃ yasya pratyakṣajñānasya tadarthapratītirūpam । tasya bhāvaḥ, tasmāt ।

<h2 id='79,v'>79,v <small><small></small></small></h2>

etaduktaṃ bhavati — prāpakaṃ jñānaṃ pramāṇam । prāpaṇaśaktiśca na kevalādarthāvinābhāvitvād bhavati । bījādyavinābhāvino'pyaṅkurāderaprāpakatvāt । tasmāt prāpyādarthādutpattāvapyasya jñānasyā'sti kaścidavaśyakarttavyaḥ prāpakavyāpāroyena kṛtenārthaḥ prāpito bhavati ।

<h2 id='79,vi'>79,vi <small><small></small></small></h2>

sa eva ca pramāṇaphalam, yadanuṣṭhānāt prāpakaṃ bhavati jñānam । uktaṃ ca purastāt "pravṛttiviṣayapradarśanameva prāpakasya prāpakavyāpāro nāma" ।

<h2 id='79,vii'>79,vii <small><small></small></small></h2>

tadeva ca pratyakṣam arthapratītirūpam arthapradarśanarūpam । atastadeva pramāṇaphalam ॥

<81>

<h1 id='1.20'>1.20</h1>

<h2 id='81,i'>81,i <small><small>(<a href='docExplore?doc_id=NBṬ_81,i_81,ii'>NBṬ_81,i_81,ii</a>)</small></small></h2>

yadi tarhi jñānaṃ pramitirūpatvāt pramāṇaphalam, kiṃ tarhi pramāṇamityāha —
("arthasārūpyamasya pramāṇam ॥ 20 ॥") (NB 1.20)

<h2 id='81,ii'>81,ii <small><small></small></small></h2>

arthena saha yat sārūpyaṃ sādṛśyam asya jñānasya tat pramāṇam । iha yasmādviṣayād vijñānamudeti tadviṣayasadṛśaṃ tad bhavati । yathā nīlādutpadyamānaṃ nīlasadṛśam । tacca sārūpyaṃ sādṛśyam ākāra ityābhāsa ityapi vyapadiśyate ॥

<h1 id='1.21'>1.21</h1>

<h2 id='81,iii'>81,iii <small><small>(<a href='docExplore?doc_id=NBṬ_81,iii_82,i'>NBṬ_81,iii_82,i</a>)</small></small></h2>

nanu ca jñānādavyatiriktaṃ sādṛśyam । tathā ca sati tadeva jñānaṃ pramāṇaṃ tadeva ca pramāṇaphalam । na caikaṃ vastu sādhyaṃ sādhanaṃ copapadyate । tat kathaṃ sārūpyaṃ pramāṇamityāha —
("tadvaśādarthapratītisiddheriti ॥ 21 ॥") (NB 1.21)

<॥ pratyakṣaparicchedaḥ ॥>

<82>

<h2 id='82,i'>82,i <small><small></small></small></h2>

tadvaśāditi । taditi sārūpyam, tasya vaśāt sārūpyasāmarthyāt । arthasya pratītiḥ avabodhaḥ । tasyāḥ siddhiḥ । tatsiddheḥ kāraṇāt । arthasya pratītirūpaṃ pratyakṣaṃ vijñānaṃ sārūpyavaśāt siddhyati pratītaṃ bhavatītyarthaḥ । nīlanirbhāsaṃ hi vijñānaṃ yataḥ, tasmāt nīlasya pratītiravasīyate । yebhyo hi cakṣurādibhyo vijñānamutpadyate na tadvaśāt tajjñānaṃ nīlasya saṃvedanaṃ śakyate'vasthāpayitum । nīlasadṛśaṃ tu anubhūyamānaṃ nīlasya saṃvedanamavasthāpyate ।

<h2 id='82,ii'>82,ii <small><small>(<a href='docExplore?doc_id=NBṬ_82,ii_83,i'>NBṬ_82,ii_83,i</a>)</small></small></h2>

na cātra janyajanakabhāvanibandhanaḥ, sādhyasādhanabhāvaḥ, yenaikasmin vastuni virodhaḥ syāt । api tu vyavasthāpyavyavasthāpanabhāvena । tata ekasya vastunaḥ kiñcidrūpaṃ pramāṇaṃ kiñcit pramāṇaphalaṃ na virudhyate ।

<83>

<h2 id='83,i'>83,i <small><small></small></small></h2>

vyavasthāpanaheturhi sārūpyaṃ tasya jñānasya । vyavasthāpyaṃ ca nīlasaṃvedanarūpam ।

<h2 id='83,ii'>83,ii <small><small>(<a href='docExplore?doc_id=NBṬ_83,ii_83,iii'>NBṬ_83,ii_83,iii</a>)</small></small></h2>

vyavasthāpyavyavasthāpakabhāvo'pi kathamekaraya jñānasyeti cet । ucyate । nīlasadṛśamanubhūya tadvijñānaṃ yato nīlasya grāhakamavasthāpyate niścayapratyayena, tasmāt sārūpyamanubhūtaṃ vyavasthāpanahetuḥ । niścayapratyayena ca tajjñānaṃ nīlasaṃvedanamavasthāpyamānaṃ vyavasthāpyam ।

<h2 id='83,iii'>83,iii <small><small></small></small></h2>

tasmādasārūpyavyāvṛttyā sārūpyaṃ jñānasya vyavasthāpanahetuḥ । anīlabodhavyāvṛttyā ca nīlabodharūpatvaṃ vyavasthāpyam ।

<84>

<h2 id='84,i'>84,i <small><small>(<a href='docExplore?doc_id=NBṬ_84,i'>NBṬ_84,i</a>)</small></small></h2>

vyavasthāpakaśca vikalpapratyayaḥ pratyakṣabalotpanno draṣṭavyaḥ । na tu nirvikalpakatvāt pratyakṣameva nīlabodharūpatvenātmānamavasthāpayituṃ śaknoti । niścayapratyayenāvyavasthāpitaṃ sadapi nīlabodharūpaṃ vijñānamasatkalpameva । tasmānniścayena nīlabodharūpaṃ vyavasthāpitaṃ vijñānaṃ nīlabodhātmanā sad bhavati ।

<h2 id='84,ii'>84,ii <small><small>(<a href='docExplore?doc_id=NBṬ_84,ii_85,i'>NBṬ_84,ii_85,i</a>)</small></small></h2>

tasmādadhyavasāyaṃ kurvadeva pratyakṣaṃ pramāṇaṃ bhavati । akṛte tvadhyavasāye nīlabodharūpatvenāvyavasthāpitaṃ bhavati vijñānam । tathā ca pramāṇaphalamarthādhigamarūpamaniṣpannam । ataḥ sādhakatamatvābhāvāt pramāṇameva na syājjñānam ।

<85>

<h2 id='85,i'>85,i <small><small></small></small></h2>

janitena tvadhyavasāyena sārūpyavaśānnīlabodharūpe jñāne vyavasthāpyamāne sārūpyaṃ vyavasthāpanahetutvāt pramāṇaṃ siddhaṃ bhavati ।

<h2 id='85,ii'>85,ii <small><small>(<a href='docExplore?doc_id=NBṬ_85,ii'>NBṬ_85,ii</a>)</small></small></h2>

yadyevamadhyavasāyasahitameva pratyakṣaṃ pramāṇaṃ syāt na kevalamiti cet । naitadevam । yasmāt pratyakṣabalotpannenādhyavasāyena dṛśyatvenārtho'vasīyate notprekṣitatvena । darśanañcārthasākṣātkaraṇākhyaṃ pratyakṣavyāpāraḥ । utprekṣaṇaṃ tu vikalpavyāpāraḥ । tathāhi parokṣamarthaṃ <86> vikalpayanta utprekṣāmahe na tu paśyāma iti utprekṣātmakaṃ vikalpavyāpāramanubhavādadhyavasyanti । tasmāt svavyāpāraṃ tiraskṛtya pratyakṣavyāpāramādarśayati yatrārthe pratyakṣapūrvako'dhyavasāyastatra pratyakṣaṃ kevalameva pramāṇamiti ॥

<॥ ācāryadharmottaraviracitāyāṃ nyāyabinduṭīkāyāṃ pratyakṣaparicchedaḥ prathamaḥ ॥>

<87>

<h1 id='2'>2</h1>

<dvitīyaḥ svārthānumānaparicchedaḥ ।>

<h1 id='2.1'>2.1</h1>

<h2 id='87,i'>87,i <small><small>(<a href='docExplore?doc_id=NBṬ_87,i_87,ii'>NBṬ_87,i_87,ii</a>)</small></small></h2>

evaṃ pratyakṣaṃ vyākhyāyānumānaṃ vyākhyātukāma āha —
("anumānaṃ dvidhā ॥ 1 ॥") (NB 2.1)

<h2 id='87,ii'>87,ii <small><small></small></small></h2>

anumānaṃ dvidhā dviprakāram । athānumānalakṣaṇe vaktavye kimakasmāt prakārabhedaḥ kathyate ? ucyate । parārthānumānaṃ śabdātmakam, svārthānumānaṃ tu jñānātmakam । tayoratyantabhedāt naikaṃ lakṣaṇamasti । tatastayoḥ pratiniyataṃ lakṣaṇamākhyātuṃ prakārabhedaḥ kathyate । prakārabhedo hi vyaktibhedaḥ । vyaktibhede ca kathite prativyaktiniyataṃ lakṣaṇaṃ śakyate vaktum । nānyathā । tato lakṣaṇanirdeśāṅgameva prakārabhedakathanam । aśakyatāṃ ca prakārabhedakathanamantareṇa lakṣaṇanirdeśasya jñātvā prāk prakārabhedaḥ kathyata iti ॥

<88>

<h1 id='2.2'>2.2</h1>

<h2 id='88,i'>88,i <small><small>(<a href='docExplore?doc_id=NBṬ_88,i_88,ii'>NBṬ_88,i_88,ii</a>)</small></small></h2>

kiṃ punastad dvaividhyamityāha —
("svārthaṃ parārthaṃ ca ॥ 2 ॥") (NB 2.2)

<h2 id='88,ii'>88,ii <small><small></small></small></h2>

svasmāyidaṃ svārtham । yena svayaṃ pratipadyate tat svārtham । parasmāyidaṃ parārtham । yena paraṃ pratipādayati tat parārtham ॥

<89>

<h1 id='2.3'>2.3</h1>

<h2 id='89,i'>89,i <small><small>(<a href='docExplore?doc_id=NBṬ_89,i_90,i'>NBṬ_89,i_90,i</a>)</small></small></h2>

("tatra svārthaṃ trirūpālliṅgād yadanumeye jñānaṃ tadanumānam ॥ 3 ॥") (NB 2.3)

<h2 id='89,ii'>89,ii <small><small></small></small></h2>

tatra tayoḥ svārthaparārthānumānayormadhye svārthaṃ jñānaṃ kiṃviśiṣṭamityāha — trirūpāditi । trīṇi rūpāṇi yasya vakṣyamāṇalakṣaṇāni tat trirūpam । liṅgyate gamyate'nenā'rtha iti <90> liṅgam । tasmāt trirūpālliṅgāt yat jātaṃ jñānam iti । etad hetudvāreṇa viśeṣaṇam । tat trirūpācca liṅgāt trirūpaliṅgālambanamapyutpadyata iti viśinaṣṭi — anumeya iti । etacca viṣayadvāreṇa viśe ṣaṇam ।

<h2 id='90,i'>90,i <small><small></small></small></h2>

trirūpālliṅgādyadutpannamanumeyālambanaṃ jñānaṃ tat svārthamanumānamiti ॥

<h1 id='2.4'>2.4</h1>

<h2 id='90,ii'>90,ii <small><small>(<a href='docExplore?doc_id=NBṬ_90,ii_90,iii'>NBṬ_90,ii_90,iii</a>)</small></small></h2>

lakṣaṇavipratipattiṃ nirākṛtya phalavipratipattiṃ nirākarttumāha —
("pramāṇaphalavyavasthā'trāpi pratyakṣavat ॥ 4 ॥") (NB 2.4)

<h2 id='90,iii'>90,iii <small><small></small></small></h2>

pramāṇasya yat phalaṃ tasya yā vyavasthā sā'trānumāne'pi pratyakṣa iva pratyakṣavat veditavyā ।

<91>

<h1 id='2.5'>2.5</h1>

<h2 id='91,i'>91,i <small><small>(<a href='docExplore?doc_id=NBṬ_91,i_91,ii'>NBṬ_91,i_91,ii</a>)</small></small></h2>

yathā hi nīlasarūpaṃ pratyakṣamanubhūyamānaṃ nīlabodharūpamavasthāpyate, tena nīlasārūpyaṃ vyavasthāpanahetuḥ pramāṇam, nīlabodharūpaṃ tu vyavasthāpyamānaṃ pramāṇaphalam; tadvad anumānaṃ nīlākāramutpadyamānaṃ nīlabodharūpamavasthāpyate, tena nīlasārūpyamasya pramāṇam, nīlavikalpanarūpaṃ tvasya pramāṇaphalam । sārūpyavaśāddhi tannīlapratītirūpaṃ sidhyati । nānyatheti ॥

<h2 id='91,ii'>91,ii <small><small></small></small></h2>

evamiha saṃkhyālakṣaṇaphalavipratipattayaḥ । pratyakṣaparicchede tu gocaravipratipattirnirākṛtā । lakṣaṇanirdeśaprasaṅgena tu trirūpaṃ liṅgaṃ prastutam । tadeva vyākhyātumāha —
("trairūpyaṃ punarliṅgasyānumeye sattvameva, sapakṣa eva sattvam, asapakṣe cāsattvameva niścitam ॥ 5 ॥") (NB 2.5)

<h2 id='91,iii'>91,iii <small><small>(<a href='docExplore?doc_id=NBṬ_91,iii'>NBṬ_91,iii</a>)</small></small></h2>

trairūpyamityādi । liṅgasya yat trairūpyaṃ yāni trīṇi rūpāṇi tadidamucyata iti śeṣaḥ । kiṃ punastat trairūpyamityāha — anumeyaṃ vakṣyamāṇalakṣaṇam । tasmin liṅgasya sattvameva niścitam — ekaṃ rūpam । yadyapi cātra niścitagrahaṇaṃ na kṛtaṃ tathāpi ante kṛtaṃ prakrāntayordvayorapi rūpayorapekṣaṇīyam । yato na yogyatayā liṅgaṃ parokṣa jñānasya nimitam । yathā <92> bījamaṅkurasya । adṛṣṭād dhūmād agnerapratipatteḥ । nāpi svaviṣayajñānāpekṣaṃ parokṣārthaprakāśanaṃ । yathā pradīpo ghaṭādeḥ । dṛṣṭādapyaniścitasambandhādapratipatteḥ । tasmāt parokṣārthanāntarīyakatayā niścayanameva liṅgasya parokṣārthapratipādanavyāpāraḥ । nāparaḥ kaścit । ato'nvayavyatirekapakṣadharmatvaniścayo liṅgavyāpārātmakatvādavaśyakarttavya iti sarveṣu rūpeṣu niścitagrahaṇamapekṣaṇīyam ।

<h2 id='92,i'>92,i <small><small>(<a href='docExplore?doc_id=NBṬ_92,i'>NBṬ_92,i</a>)</small></small></h2>

tatra sattvavacanenāsiddhaṃ cākṣuṣatvādi nirastam । evakāreṇa pakṣaikadeśāsiddho nirastaḥ । yathā cetanāstaravaḥ svāpāditi । pakṣīkṛteṣu taruṣu patrasaṅkocalakṣaṇaḥ svāpa ekadeśe na siddhaḥ । na hi sarve vṛkṣā rātrau patrasaṃkocabhājaḥ kintu kecideva । sattvavacanasya <93> paścātkṛtenaivakāreṇāsādhāraṇo dharmo nirastaḥ । yadi hi "anumeya eva sattvam" iti kuryāt śrāvaṇatvameva hetuḥ syāt । niścitagrahaṇena sandigdhāsiddhaḥ sarvo nirastaḥ ।

<h2 id='93,i'>93,i <small><small>(<a href='docExplore?doc_id=NBṬ_93,i'>NBṬ_93,i</a>)</small></small></h2>

sapakṣo vakṣyamāṇalakṣaṇaḥ । tasminneva sattvaṃ niścitamiti dvitīyaṃ rūpam । ihāpi <94> sattvagrahaṇena viruddho nirastaḥ । sa hi nāsti sapakṣe । evakāreṇa sādhāraṇānaikāntikaḥ । sa hi na sapakṣa eva varttata kintūbhayatrāpi । sattvagrahaṇāt pūrvāvadhāraṇavacanena sapakṣāvyāpisattākasyāpi prayatnānantarīyakasya hetutvaṃ kathitam । paścādavadhāraṇe tvayamarthaḥ syāt — sapakṣe sattvameva yasya sa heturiti prayatnānantarīyakatvaṃ na hetuḥ syāt । niścitavacanena sandigdhānvayo'naikāntiko nirastaḥ । yathā sarvajñaḥ kaścid vaktṛtvāt । vaktṛtvaṃ hi sapakṣe sandigdham ।

<h2 id='94,i'>94,i <small><small>(<a href='docExplore?doc_id=NBṬ_94,i'>NBṬ_94,i</a>)</small></small></h2>

asapakṣo vakṣyamāṇalakṣaṇaḥ । tasminnasattvameva niścitam — tṛtīyaṃ rūpam । tatrāsattvagrahaṇena viruddhasya nirāsaḥ । viruddho hi vipakṣe'sti । evakāreṇa sādhāraṇasya vipakṣaikadeśavṛtternirāsaḥ । prayatnānantarīyakatve sādhye hyanityatvaṃ vipakṣaikadeśe vidyudādau asti, ākāśādau nāsti । tato niyamenāsya nirāsaḥ । asattvaśabdāddhi pūrvasminnavadhāraṇe'yamarthaḥ syāt — vipakṣa eva yo nāsti sa hetuḥ । tathā ca prayatnānantarīyakatvaṃ sapakṣe'pi sarvatra <95> nāsti । tato na hetuḥ syāt । tataḥ pūrvaṃ na kṛtam । niścitagrahaṇena sandigdhavipakṣavyāvṛttiko'naikāntiko nirastaḥ ।

<h2 id='95,i'>95,i <small><small>(<a href='docExplore?doc_id=NBṬ_95,i'>NBṬ_95,i</a>)</small></small></h2>

nanu ca sapakṣa eva sattvamityukte vipakṣe'sattvameveti yamyata eva । tat kimarthaṃ punarubhayorupādānaṃ kṛtam ? ucyate । anvayo vyatireko vā prayujyamānaḥ niyamavāneva prayoktavyo nānyatheti darśayituṃdvayorapyupādānaṃ kṛtam । aniyate hi dvayorapi prayoge'yamarthaḥ syāt — sapakṣe yo'sti vipakṣe ca yo nāsti sa heturiti । tathā ca sati sa śyāmaḥtatputratvāt dṛśyamāna<96>putravaditi tatputratvaṃ hetuḥ syāt । tasmānniyamavatorevānvayavyatirekayoḥ prayogaḥ karttavyo yena pratibandho gamyeta sādhanasya sādhyena । niyamavatośca prayoge'vaśyakarttavye dvayoreka eva prayoktavyo na dvāviti niyamavānevānvayo vyatireko vā prayoktavya iti śikṣaṇārthaṃ dvayorupādānamiti ॥

<h1 id='2.6'>2.6</h1>

<h2 id='96,i'>96,i <small><small>(<a href='docExplore?doc_id=NBṬ_96,i_97,i'>NBṬ_96,i_97,i</a>)</small></small></h2>

trairūpyakathanaprasaṅgenānumeyaḥ sapakṣo vipakṣaścoktaḥ । teṣāṃ lakṣaṇaṃ vaktavyam । tatra ko'numeya ityāha —

<h2 id='96,ii'>96,ii <small><small></small></small></h2>

("anumeyo'tra jijñāsitaviśeṣo dharmī ॥ 6 ॥") (NB 2.6)

<97>

<h2 id='97,i'>97,i <small><small></small></small></h2>

anumeyo'tretyādi । atra hetulakṣaṇe niścetavye dharmo anumeyaḥ । anyatra tu sādhyapratipattikāle samudāyo'numeyaḥ । vyāptiniścayakāle tu dharmo'numeya iti darśayitum "atra" grahaṇam । jijñāsito jñātumiṣṭo viśeṣo dharmo yasya dharmiṇaḥ sa tathoktaḥ ॥

<h1 id='2.7'>2.7</h1>

<h2 id='97,ii'>97,ii <small><small>(<a href='docExplore?doc_id=NBṬ_97,ii_98,i'>NBṬ_97,ii_98,i</a>)</small></small></h2>

kaḥ sapakṣaḥ ?
("sādhyadharmasāmānyena samāno'rthaḥ sapakṣaḥ ॥ 7 ॥") (NB 2.7)

<h2 id='97,iii'>97,iii <small><small></small></small></h2>

samāno'rthaḥ sapakṣaḥ । samānaḥ sadṛśo yo'rthaḥ pakṣeṇa sa pakṣa ukta upacārāt samānaśabdena viśeṣyate । samānaḥ pakṣaḥ sapakṣaḥ, samānasya ca saśabdādeśaḥ ।

<98>

<h2 id='98,i'>98,i <small><small></small></small></h2>

syādetat — kiṃ tat pakṣasapakṣayoḥ sāmānyaṃ yena samānaḥ sapakṣaḥ pakṣeṇetyāha — sādhyadharmasāmānyeneti । sādhyaścāsau asiddhatvāt, dharmaśca parāśritatvāt sādhyadharmaḥ । na ca viśeṣaḥ sādhyaḥ, api tu sāmānyam । ata iha sāmānyaṃ sādhyamuktam । sādhyadharmaścāsau sāmānyaṃ ceti sādhyadharmasāmānyena samānaḥ pakṣeṇa sapakṣa ityarthaḥ ॥

<h1 id='2.8'>2.8</h1>

<h2 id='98,ii'>98,ii <small><small>(<a href='docExplore?doc_id=NBṬ_98,ii_98,iii'>NBṬ_98,ii_98,iii</a>)</small></small></h2>

ko'sapakṣa ityāha —
("na sapakṣo'sapakṣaḥ ॥ 8 ॥") (NB 2.8)

<h2 id='98,iii'>98,iii <small><small></small></small></h2>

na sapakṣo'sapakṣaḥ । sapakṣo yo na bhavati so'sapakṣaḥ ॥

<h1 id='2.9'>2.9</h1>

<h2 id='98,iv'>98,iv <small><small>(<a href='docExplore?doc_id=NBṬ_98,iv_100,i'>NBṬ_98,iv_100,i</a>)</small></small></h2>

kaśca sapakṣo na bhavati ?
<99>
("tato'nyastadviruddhastadabhāvaśceti ॥ 9 ॥") (NB 2.9)

<h2 id='99,i'>99,i <small><small></small></small></h2>

tataḥ sapakṣād anyaḥ । tena ca viruddhaḥ । tasya ca sapakṣasyābhāvaḥ । sapakṣādanyatvaṃ tadviruddhatvaṃ ca na tāvat pratyetuṃ śakyaṃ yāvat sapakṣasvabhāvābhāvo na vijñātaḥ । tasmādanyatvaviruddhatvapratītisāmarthyāt sapakṣābhāvarūpau pratītāvanyaviruddhau ।

<100>

<h2 id='100,i'>100,i <small><small></small></small></h2>

tato'bhāvaḥ sākṣāt sapakṣābhāvarūpaḥ pratīyate । anyaviruddhau tu sāmarthyādabhāvarūpau pratīyete । tatastrayāṇāmapyasapakṣatvam ॥

<h1 id='2.10'>2.10</h1>

<h2 id='100,ii'>100,ii <small><small>(<a href='docExplore?doc_id=NBṬ_100,ii_100,iii'>NBṬ_100,ii_100,iii</a>)</small></small></h2>

("trirūpāṇi ca trīṇyeva liṅgāni ॥ 10 ॥") (NB 2.10)

<h2 id='100,iii'>100,iii <small><small></small></small></h2>

uktena trairūpyeṇa trirūpāṇi ca trīṇyeva liṅgāni iti । cakāro vaktavyāntarasamuccayārthaḥ । trairūpyamādau pṛṣṭaṃ trirūpāṇi ca liṅgāni pareṇa । tatra trairūpyamuktam । trirūpāṇi cocyante — trīṇyeva trirūpāṇi liṅgāni । trayastrirūpaliṅgaprakārā ityarthaḥ ॥

<h1 id='2.11'>2.11</h1>

<h2 id='100,iv'>100,iv <small><small>(<a href='docExplore?doc_id=NBṬ_100,iv_100,v'>NBṬ_100,iv_100,v</a>)</small></small></h2>

kāni punastānītyāha —
("anupalabdhiḥ svabhāvaḥ kāryaṃ ceti ॥ 11 ॥") (NB 2.11)

<h2 id='100,v'>100,v <small><small></small></small></h2>

pratiṣedhyasya sādhyasyānupalabdhistrirūpā । vidheyasya sādhyasya svabhāvaśca trirūpaḥ, kārya ca ॥

<101>

<h1 id='2.12'>2.12</h1>

<h2 id='101,i'>101,i <small><small>(<a href='docExplore?doc_id=NBṬ_101,i_101,ii'>NBṬ_101,i_101,ii</a>)</small></small></h2>

anupalabdhimudāharttumāha —
("tatrānupalabdhiryathā — na pradeśaviśeṣe kvacid ghaṭaḥ, upalabdhilakṣaṇaprāptasyānupalabdheriti ॥ 12 ॥") (NB 2.12)

<h2 id='101,ii'>101,ii <small><small></small></small></h2>

yathetyādi । yathetyupapradarśanārtham । yatheyamanupalabdhistathānyāpi । na tviyamevetyarthaḥ । pradeśa ekadeśaḥ । viśiṣyata iti viśeṣaḥ pratipattṛpratyakṣaḥ । tādṛśaśca na sarvaḥ pradeśaḥ । tadāha — kvacid iti । pratipattṛpratyakṣe kvacideva pradeśa iti dharmo । na ghaṭa iti sādhyam । upalabdhirjñānam । tasyā lakṣaṇaṃ janikā sāmagrī । tayā hi upalabdhirlakṣyate । tatprāpto'rthojanakatvena sāmagryantarbhāvāt । upalabdhilakṣaṇaprāpto dṛśya ityarthaḥ । tasyānupalabdheḥ — ityayaṃ hetuḥ ।

<h2 id='101,iii'>101,iii <small><small>(<a href='docExplore?doc_id=NBṬ_101,iii'>NBṬ_101,iii</a>)</small></small></h2>

atha yo yatra nāsti sa kathaṃ tatra dṛśyaḥ ? dṛśyatvasamāropādasannapi dṛśya ucyate । yaścaivaṃ sambhāvyate — yadyasāvatra bhaved dṛśya eva bhavediti । sa tatra avidyamāno'pi dṛśyaḥ samāropyaḥ । kaścaivaṃ sambhāvyaḥ ? yasya samagrāṇi svālambanadarśanakāraṇāni bhavanti । kadā ca tāni samagrāṇi gamyante ? yadaikajñānasaṃsargivastvantaropalambhaḥ । ekendriyajñānagrāhyaṃ locanādipraṇidhānābhimukhaṃ vastudvayamanyonyāpekṣamekajñānasaṃsargi kathyate । tayorhi <102> satornaikaniyatā bhavati pratipattiḥ । yogyatāyā dvayorapyaviśiṣṭatvāt । tasmādekajñānasaṃsargiṇi dṛśyamāne satyekasminnitarat samagradarśanasāmagrīkaṃ yadi bhaved dṛśyameva bhavediti sambhāvitaṃ dṛśyatvamāropyate । tasyānupalambho dṛśyānupalambhaḥ । tasmāt sa eva ghaṭaviviktapradeśastadālambanaṃ ca jñānaṃ dṛśyānupalambhaniścayahetutvāt dṛśyānupalambha ucyate ।

<h2 id='102,i'>102,i <small><small>(<a href='docExplore?doc_id=NBṬ_102,i'>NBṬ_102,i</a>)</small></small></h2>

yāvaddhi ekajñānasaṃsargi vastu na niścitam, tajjñānaṃ ca, na tāvad dṛśyānupalambhaniścayaḥ । tato vastu anupalambha ucyate, tajjñānaṃ ca । darśananivṛttimātraṃ tu svayamaniścitatvādagamakam । tato dṛśyaghaṭarahitaḥ pradeśaḥ, tajjñānaṃ ca vacanasāmarthyādeva dṛśyānupalambharūpamuktaṃ draṣṭavyam ॥

<103>

<h1 id='2.13'>2.13</h1>

<h2 id='103,i'>103,i <small><small>(<a href='docExplore?doc_id=NBṬ_103,i_103,ii'>NBṬ_103,i_103,ii</a>)</small></small></h2>

kā punarupalabdhilakṣaṇaprāptirityāha —
("upalabdhilakṣaṇaprāptirupalambhapratyayāntarasākalyaṃ svabhāvaviśeṣaśca ॥ 13 ॥") (NB 2.13)

<h2 id='103,ii'>103,ii <small><small></small></small></h2>

upalabdhilakṣaṇaprāptiḥ — upalabdhilakṣaṇaprāptatvaṃ ghaṭasya upalambhapratyayāntarasākalyamiti । jñānasya ghaṭo'pi janakaḥ, anye ca cakṣurādayaḥ । ghaṭād dṛśyādanye hetavaḥ pratyayāntarāṇi । teṣāṃ sākalyaṃ sannidhiḥ । svabhāva eva viśiṣyate tadanyasmāditi viśeṣo viśiṣṭa ityarthaḥ । tadayaṃ viśiṣṭaḥ svabhāvaḥ pratyayāntarasākalyaṃ caitad dvayamupalabdhilakṣaṇaprāptatvaṃ ghaṭāderdraṣṭavyam ॥

<104>

<h1 id='2.14'>2.14</h1>

<h2 id='104,i'>104,i <small><small>(<a href='docExplore?doc_id=NBṬ_104,i_104,ii'>NBṬ_104,i_104,ii</a>)</small></small></h2>

kīdṛśaḥ svabhāvaviśeṣa ityāha —
("yaḥ svabhāvaḥ satsvanyeṣūpalambhapratyayeṣu san pratyakṣa eva bhavati sa svabhāvaviśeṣaḥ ॥ 14 ॥") (NB 2.14)

<h2 id='104,ii'>104,ii <small><small></small></small></h2>

satsvityādi । upalambhasya yāni ghaṭād dṛśyād pratyayāntarāṇi teṣu satsu vidyamāneṣu yaḥ svabhāvaḥ san pratyakṣa eva bhavati sa svabhāvaviśeṣaḥ । tadayamatrārthaḥ — ekapratipattrapekṣamidaṃ pratyakṣalakṣaṇam । tathā ca sati draṣṭuṃ pravṛttasyaikasya draṣṭurdṛśyamāna ubhayavān bhāvaḥ । adṛśyamānāstu deśakālasvabhāvaviprakṛṣṭāḥ svabhāvaviśeṣarahitāḥ pratyayāntarasākalyavantastu । yairhi pratyayaiḥ sa draṣṭā paśyati te sannihitāḥ । ataśca sannihitā yad draṣṭuṃ pravṛttaḥ saḥ । <105> draṣṭumapravṛttasya tu yogyadeśasthā api draṣṭuṃ te na śakyāḥ pratyayāntaravaikalyavantaḥ, svabhāvaviśeṣayuktāstu । dūradeśakālāstu ubhayavikalāḥ । tadevaṃ paśyataḥ kasyacinna pratyayāntaravikalo nāma, svabhāvaviśeṣavikalastu bhavet । apaśyatastu draṣṭuṃ śakyo yogyadeśasthaḥ pratyayāntaravikala । anye tūbhayavikalā iti ॥

<106>

<h1 id='2.15'>2.15</h1>

<h2 id='106,i'>106,i <small><small>(<a href='docExplore?doc_id=NBṬ_106,i_106,ii'>NBṬ_106,i_106,ii</a>)</small></small></h2>

anupalabdhimudāhṛtya svabhāvamudāharttumāha —
("svabhāvaḥ svasattāmātrabhāvini sādhyadharme hetuḥ ॥ 15 ॥") (NB 2.15)

<h2 id='106,ii'>106,ii <small><small></small></small></h2>

svabhāva ityādi । svabhāvo heturiti sambandhaḥ । kīdṛśo hetuḥ sādhyasya svabhāva ityāha — svasya ātmanaḥ sattā । saiva kevalā svasattāmātram । tasmin sati bhavituṃ śīlaṃ yasyeti । yo hetorātmanaḥ sattāmapekṣya vidyamāno bhavati, na tu hetusattāyā vyatiriktaṃ kañciddhetumapekṣate sa svasattāmātrabhāvī sādhyaḥ । tasmin sādhye yo hetuḥ sa svabhāvaḥ tasya sādhyasya nānyaḥ ॥

<h1 id='2.16'>2.16</h1>

<h2 id='106,iii'>106,iii <small><small>(<a href='docExplore?doc_id=NBṬ_106,iii_106,iv'>NBṬ_106,iii_106,iv</a>)</small></small></h2>

udāharaṇam —
("yathā vṛkṣo'yaṃ śiṃśapātvāditi ॥ 16 ॥") (NB 2.16)

<h2 id='106,iv'>106,iv <small><small></small></small></h2>

yatheti । ayam iti dharmo । vṛkṣa iti sādhyam । śiṃśapātvāditi hetuḥ । tadayamarthaḥ — vṛkṣavyavahārayogyo'yam, śiṃśapāvyavahārayogyatvāditi । yatra pracuraśiṃśape deśe'viditaśiṃśapāvyavahāro jaḍo yadā kenaciduccāṃ śiṃśapāmupādarśyocyate "ayaṃ vṛkṣaḥ" iti tadāsau jāḍyācchiṃśapāyā uccatvamapi vṛkṣavyavahārasya nimittamadhasyati tadā yāmevānuccāṃ paśyati śiṃśapāṃ tāmevāvṛkṣamavasyati । sa mūḍhaḥ śiṃśapātvamātranimitte <107> vṛkṣavyavahāre pravarttyate । noccatvādi nimittāntaramiha vṛkṣavyavahārasya । api tu śiṃśapātvamātraṃ nimittaṃ — śiṃśapāgataśākhādimattvaṃ nimittamityarthaḥ ॥

<h1 id='2.17'>2.17</h1>

<h2 id='107,i'>107,i <small><small>(<a href='docExplore?doc_id=NBṬ_107,i_107,ii'>NBṬ_107,i_107,ii</a>)</small></small></h2>

kāryamudāharttumāha —
("kāryaṃ yathā vahniratra dhūmāditi ॥ 17 ॥") (NB 2.17)

<h2 id='107,ii'>107,ii <small><small></small></small></h2>

vahniriti sādhyam । atreti dharmī । dhūmāditi hetuḥ । kāryakāraṇabhāvo loke pratyakṣānupalambhanibandhanaḥ pratīta iti na svabhāvasyeva kāryasya lakṣaṇamuktam ॥

<108>

<h1 id='2.18'>2.18</h1>

<h2 id='108,i'>108,i <small><small>(<a href='docExplore?doc_id=NBṬ_108,i_108,ii'>NBṬ_108,i_108,ii</a>)</small></small></h2>

nanu trirūpatvādekameva liṅgaṃ yuktam । atha prakārabhedādbhedaḥ । evaṃ sati svabhāvahetorekasyānantaprakāratvāt tritvamayuktamityāha —
("atra dvau vastusādhanau । ekaḥ pratiṣedhahetuḥ ॥ 18 ॥") (NB 2.18)

<h2 id='108,ii'>108,ii <small><small></small></small></h2>

atra dvau iti । atretyeṣu triṣu hetuṣu madhye dvau hetū vastusādhanau — vidheḥ sādhanau gamakau । ekaḥ pratiṣedhasya heturgamakaḥ । pratiṣedha iti cābhāvo'bhāvavyavahāraścokto draṣṭavyaḥ ।

<109>

<h2 id='109,i'>109,i <small><small>(<a href='docExplore?doc_id=NBṬ_109,i'>NBṬ_109,i</a>)</small></small></h2>

tadayamarthaḥ — hetuḥ sādhyasiddhyarthatvāt sādhyāṅgam, sādhyaṃ pradhānam । ataśca sādhyopakaraṇasya hetoḥ pradhānasādhyabhedādbhedaḥ na svarūpabhedāt । sādhyaśca kaścidvidhiḥ, kaścit pratiṣedhaḥ । vidhipratiṣedhayośca parasparaparihāreṇāvasthānāt tayorhetū bhinnau । vidhirapi kaściddhetorbhinnaḥ, kaścidabhinna । bhedābhedayorapyanyonyatyāgenātmasthiterbhinnau hetū । tataḥ sādhyasya parasparavirodhāt hetavo bhinnāḥ, na tu svata eveti ॥

<h1 id='2.19'>2.19</h1>

<h2 id='109,ii'>109,ii <small><small>(<a href='docExplore?doc_id=NBṬ_109,ii_110,i'>NBṬ_109,ii_110,i</a>)</small></small></h2>

kasmāt punastrayāṇāṃ hetutvam, kasmāccānyeṣāmahetutvamityāśaṅkya yathā trayāṇāmeva hetutvamanyeṣāṃ cāhetutvaṃ tadubhyaṃ darśayitumāha —
("svabhāvapratibandhe hi satyartho'rthaṃ gamayet ॥ 19 ॥") (NB 2.19)

<110>

<h2 id='110,i'>110,i <small><small></small></small></h2>

svabhāvapratibandha iti । svabhāvena pratibandhaḥ svabhāvapratibandhaḥ । sādhanaṃ kṛtā iti samāsaḥ । svabhāvapratibaddhatvaṃ pratibaddhasvabhāvatvamityarthaḥ । kāraṇe svabhāve ca sādhye svabhāvena pratibandhaḥ kāryasvabhāvayoraviśiṣṭa ityekena samāsena dvayorapi saṃgrahaḥ । hiryasmādarthe । yasmāt svabhāvapratibandhe sati sādhanārthaḥ sādhyārtha gamayet, tasmāt trayāṇāṃ gamakatvam, anyeṣāmagamakatvam ॥

<h1 id='2.20'>2.20</h1>

<h2 id='110,ii'>110,ii <small><small>(<a href='docExplore?doc_id=NBṬ_110,ii_110,iii'>NBṬ_110,ii_110,iii</a>)</small></small></h2>

kasmāt punaḥ svabhāvapratibandha eva sati gamyagamakabhāvo nānyathetyāha —
("tadapratibaddhasya tadavyabhicāraniyamābhāvāt ॥ 20 ॥") (NB 2.20)

<h2 id='110,iii'>110,iii <small><small></small></small></h2>

tadapratibaddhasyeti । "tad" iti svabhāva uktaḥ । tena svabhāvena apratibaddhaḥ — tadapratibaddhaḥ । yo yatra svabhāvena na pratibaddhaḥ tasyatadapratibaddhasya tadavyabhicāraniyamābhāvāt । tasyāpratibandhaviṣayasyāvyabhicāraḥ tadavyabhicāraḥ, tasya niyamaḥ tadavyabhicāraniyamaḥ, tasyābhāvāt ।

<h2 id='110,iv'>110,iv <small><small>(<a href='docExplore?doc_id=NBṬ_110,iv'>NBṬ_110,iv</a>)</small></small></h2>

tadayamarthaḥ — na hi yo yatra svabhāvena na pratibaddhaḥ, sa tamapratibandhaviṣayamavaśyameva na vyabhicaratīti nāsti tayoravyabhicāraniyamaḥ — avinābhāvaniyamaḥ । avyabhicāra<111>niyamācca gamyagamakabhāvaḥ । na hi yogyatayā pradīpavat parokṣārthapratipattinimittamiṣṭaṃ liṅgam api tvavyabhicāritvena niścitam । tataḥ svabhāvapratibandhe satyavinābhāvitvaniścayaḥ, tato gamyagamakabhāvaḥ । tasmāt svabhāvapratibandhe satyartho'rthaṃ gamayennānyatheti sthitam ॥

<h1 id='2.21'>2.21</h1>

<h2 id='111,i'>111,i <small><small>(<a href='docExplore?doc_id=NBṬ_111,i_112,i'>NBṬ_111,i_112,i</a>)</small></small></h2>

nanu ca parāyattasya pratibandho'parāyatte । tadiha sādhyasādhanayoḥ kasya kva pratibandha ityāha —
("sa ca pratibandhaḥ sādhye'rthe liṅgasya ॥ 21 ॥") (NB 2.21)

<112>

<h2 id='112,i'>112,i <small><small></small></small></h2>

sa ceti । sa ca svabhāvapratibandho liṅgasya sādhye'rthe । liṅgaṃ parāyattatvāt pratibaddham । sādhyastvartho'parāyattatvāt pratibandhaviyo na tu pratibaddha ityarthaḥ । tatrāyamarthaḥ — tādātmyāviśeṣe'pi yat pratibaddhaṃ tad gamakam । yat pratibandhaviṣayaḥ tad gamyam । yasya ca dharmasya yo niyataḥ svabhāvaḥ sa tatpratibaddhaḥ । yathā prayatnānantarīyakatvākhyo'nityatve । yasya tu sa cānyaśca svabhāvaḥ ca pratibandhaviṣayaḥ, na tu pratibaddhaḥ । yathā'nityatvākhyaḥ prayatnānantarīyakatvākhye । niścayāpekṣo hi gamyagamakabhāvaḥ । prayatnāntarīyakatvameva cānityatvasvabhāvaṃ niścitam । atastadeva anityatve pratibaddham । tasmānniyataviṣaya eva gamyagamakabhāvaḥ nānyatheti ॥

<113>

<h1 id='2.22'>2.22</h1>

<h2 id='113,i'>113,i <small><small>(<a href='docExplore?doc_id=NBṬ_113,i_113,iii'>NBṬ_113,i_113,iii</a>)</small></small></h2>

kasmāt punaḥ svabhāvapratibandho liṅgasyetyāha —
("vastutastādātmyāt tadutpatteśca ॥ 22 ॥") (NB 2.22)

<h2 id='113,ii'>113,ii <small><small></small></small></h2>

vastuta ityādi । sa sādhyo'rtha ātmā svabhāvo yasya tat tadātmā । tasya bhāvastādātmyam । tasmāddhetoḥ । yataḥ sādhyasvabhāvaṃ sādhanaṃ tasmāt tatra svabhāvapratibandha ityarthaḥ ।

<h2 id='113,iii'>113,iii <small><small></small></small></h2>

yadi sādhyasvabhāvaṃ sādhanaṃ sādhyasādhanayorabhedāt pratijñārthaikadeśo hetuḥ syādityā vastuta iti । paramārthasatā rūpeṇā'bhedastayoḥ । vikalpaviṣayastu yat samāropitaṃ rūpam । tadapekṣaḥ sādhyasādhanabhedaḥ । niścayāpekṣa eva hi gamyagamakabhāvaḥ । tato niścayārūḍharūpāpekṣa eva tayorbhedo yuktaḥ vāstavastvabheda iti । na kevalāt tādātmyādapi tu tataḥ sādhyādarthād utpattirliṅgasya — tadutpatteśca sādhye'rthe svabhāvapratibandho liṅgasya ॥

<114>

<h1 id='2.23'>2.23</h1>

<h2 id='114,i'>114,i <small><small>(<a href='docExplore?doc_id=NBṬ_114,i_114,ii'>NBṬ_114,i_114,ii</a>)</small></small></h2>

kasmānnimittadvayāt svabhāvapratibandho liṅgasya nānyasmādityāha —
("atatsvabhāvasyātadutpatteśca tatrāpratibaddhasvabhāvatvāt ॥ 23 ॥") (NB 2.23)

<h2 id='114,ii'>114,ii <small><small></small></small></h2>

atatsvabhāvasyeti । sa svabhāvo'sya so'yaṃ tatsvabhāvaḥ । na tatsvabhāvo'tatsvabhāvaḥ । tasmādutpattirasya so'yaṃ tadutpattiḥ । na tathā'tadutpattiḥ । yo yatsvabhāvo yadutpattiśca na bhavati tasya atatsvabhāvasya, atadutpatteśca । tatra atatsvabhāve anutpādake cāpratibaddhaḥ svabhāvo'syeti so'yamapratibaddhasvabhāvaḥ । tasya bhāvo'pratibaddhasvabhāvatvam । tasmādapratibaddhasvabhāvatvāt । yadyatatsvabhāve'nutpādake ca kaścit pratibaddhasvabhāvo bhaved, bhavedanyato'pi nimittāt svabhāvapratibandhaḥ । pratibaddhasvabhāvatvaṃ hi svabhāvapratibandhaḥ । na cānyaḥ kaścidāyattasvabhāvaḥ । tasmāt tādātmyatadutpattibhyāmeva svabhāvapratibandhaḥ ॥

<116>

<h1 id='2.24'>2.24</h1>

<h2 id='116,i'>116,i <small><small>(<a href='docExplore?doc_id=NBṬ_116,i_116,ii'>NBṬ_116,i_116,ii</a>)</small></small></h2>

bhavatu nāma tādātmyatadutpattibhyāmeva svabhāvapratibandhaḥ । kāryasvabhāvayoreva tugamakatvaṃ kathamityāha —
("te ca tādātmyatadutpattī svabhāvakāryayoreveti tābhyāmeva vastusiddhiḥ ॥ 24 ॥") (NB 2.24)

<h2 id='116,ii'>116,ii <small><small></small></small></h2>

te ceti । itiḥ tasmādarthe । yasmāt svabhāve kārye eva ca tādātmyatadutpattī sthite, tannibandhanaśca gamyagamakabhāvastasmāt tābhyāmeva kāryasvabhāvābhyāṃ vastuno vidheḥ siddhiḥ ॥

<h1 id='2.25'>2.25</h1>

<h2 id='116,iii'>116,iii <small><small>(<a href='docExplore?doc_id=NBṬ_116,iii_116,iv'>NBṬ_116,iii_116,iv</a>)</small></small></h2>

atha pratiṣedhasiddhiradṛśyānupalambhādapi kasmānneṣṭetyāha —
("pratiṣedhasiddhirapi yathoktāyā evānupalabdheḥ ॥ 25 ॥") (NB 2.25)

<h2 id='116,iv'>116,iv <small><small></small></small></h2>

pratiṣedhavyavahārasya siddhiryathoktā yā dṛśyānupalabdhistata eva bhavati yatastasmādanyato noktā ॥

<h1 id='2.26'>2.26</h1>

<h2 id='116,v'>116,v <small><small>(<a href='docExplore?doc_id=NBṬ_116,v_116,vi'>NBṬ_116,v_116,vi</a>)</small></small></h2>

tatastāvat kasmādbhavatītyāha —
("sati vastuni tasyā asambhavāt ॥ 26 ॥") (NB 2.26)

<h2 id='116,vi'>116,vi <small><small></small></small></h2>

sati tasmin pratiṣedhye vastuni, yasmād dṛśyānupalabdhirna sambhavati tasmād — asambhavāt tataḥ pratiṣedhasiddhiḥ ॥

<117>

<h1 id='2.27'>2.27</h1>

<h2 id='117,i'>117,i <small><small>(<a href='docExplore?doc_id=NBṬ_117,i_117,iii'>NBṬ_117,i_117,iii</a>)</small></small></h2>

atha tata eva kasmādityāha —
("anyathā cānupalabdhilakṣaṇaprāpteṣu deśakālasvabhāvaviprakṛṣṭeṣvartheṣvātmapratyakṣanivṛtterabhāvaniścayābhāvāt ॥ 27 ॥") (NB 2.27)

<h2 id='117,ii'>117,ii <small><small></small></small></h2>

anyathā ceti । sati vastuni tasyā adṛśyānupalabdheḥ sambhavādityanyathāśabdārthaḥ । etasmāt kāraṇāt nānyasyā anupalabdheḥ pratiṣedhasiddhiḥ ।

<h2 id='117,iii'>117,iii <small><small></small></small></h2>

kuta etat — satyapi vastuni tasyāḥ sambhava ityāha — anupalabdhilakṣaṇaprāpteṣvityādi । iha pratyayāntarasākalyāt svabhāvaviśeṣāccopalabdhilakṣaṇaprāpto'rtha uktaḥ । dvayorekaikasyāpyabhāve'nupalabdhilakṣaṇaprāpto'rtha ucyate ।

<h2 id='117,iv'>117,iv <small><small>(<a href='docExplore?doc_id=NBṬ_117,iv_117,v'>NBṬ_117,iv_117,v</a>)</small></small></h2>

tadihānupalabdhilakṣaṇaprāpteṣviti pratyayāntaravaikalyavanta uktāḥ । deśakālasvabhāvaviprakṛṣṭeṣviti svabhāvaviśeṣarahitā uktāḥ । deśaśca kālaśca svabhāvaśca tairviprakṛṣṭā iti vigrahaḥ । teṣvabhāvaniścayasyābhāvāt । satyapi vastuni tasyā bhāva iṣṭaḥ ।

<h2 id='117,v'>117,v <small><small></small></small></h2>

kasmānniścayābhāva ityāha — teṣu pratipatturātmano yat pratyakṣaṃ tasya nivṛtteḥ kāraṇāt niścayābhāvaḥ । yasmādanupalabdhilakṣaṇaprāpteṣvātmapratyakṣanivṛtterabhāvaniścayābhāvaḥ, tasmāt satyapi vastuni ātmapratyakṣanivṛttilakṣaṇāyā adṛśyānupalabdheḥ sambhavaḥ । tato yathoktāyā eva pratiṣedhasiddhiḥ ॥

<118>

<h1 id='2.28'>2.28</h1>

<h2 id='118,i'>118,i <small><small>(<a href='docExplore?doc_id=NBṬ_118,i_118,ii'>NBṬ_118,i_118,ii</a>)</small></small></h2>

atheyaṃ dṛśyānupalabdhiḥ kasmin kāle pramāṇam, kiṃsvabhāvā, kiṃvyāpārā cetyāha —
("amūḍhasmṛtisaṃskārasyātītasya varttamānasya ca pratipattṛpratyakṣasya nivṛttirabhāvavyavahārapravarttanī ॥ 28 ॥") (NB 2.28)

<h2 id='118,ii'>118,ii <small><small></small></small></h2>

amūḍhetyādi । pratipattuḥ pratyakṣo ghaṭādirarthaḥ, tasya nivṛttiranupalabdhiḥ tadbhāvasyabhāveti yāvat । ata evābhāvo na sādhyaḥ svabhāvānupalabdheḥ, siddhatvāt । avidyamāno'pi ca ghaṭādirekajñānasaṃsargiṇi bhūtale bhāsamāne samagrasāmagrīko jñāyamāno dṛśyatayā sambhāvitatvāt pratyakṣa uktaḥ । ata ekajñānasaṃsargo dṛśyamāno'rthastajjñānaṃ ca pratyakṣanivṛttirucyate । tato hi dṛśyamānādarthāt tadbuddheśca samagradarśanasāmagrīkatvena pratyakṣatayā sambhāvitasya nivṛttiravasīyate । tasmādarthajñāne eva pratyakṣasya ghaṭasyābhāva ucyate । na tu nivṛttimātramihābhāvaḥ, nivṛttimātrād dṛśyanivṛttyaniścayāt ।

<119>

<h2 id='119,i'>119,i <small><small>(<a href='docExplore?doc_id=NBṬ_119,i'>NBṬ_119,i</a>)</small></small></h2>

nanu ca dṛśyanivṛttiravasīyate dṛśyānupalambhāt । satyamevaitat । kevalamekajñānasaṃsargiṇi dṛśyamāne ghaṭo yadi bhaved dṛśya eva bhavediti dṛśyaḥ sambhāvitaḥ । tato dṛśyānupalabdhirniścitā । dṛśyānupalabdhiniścayasāmarthyādeva ca dṛśyābhāvo niścitaḥ । yadi hi dṛśyastatra bhaved dṛśyānupalambho na bhavet । ato dṛśyānupalambhaniścayād daśyābhāvaḥ sāmarthyādavasitaḥ, na vyavahṛta iti dṛśyānupalambhena vyavaharttavyaḥ ।

<h2 id='119,ii'>119,ii <small><small>(<a href='docExplore?doc_id=NBṬ_119,ii_120,i'>NBṬ_119,ii_120,i</a>)</small></small></h2>

tasmādarthāntaram — ekajñānasaṃsargi dṛśyamānam, tajjñānaṃ ca pratyakṣanivṛttiniścayahetutvāt pratyakṣanivṛttiruktaṃ draṣṭavyam ।

<120>

<h2 id='120,i'>120,i <small><small></small></small></h2>

yathā caikajñānasaṃsargiṇi pratyakṣe ghaṭasya pratyakṣatvamāropitam asato'pi, tathā tasminnekajñānasaṃsargiṇyatīte cāmūḍhasmṛtisaṃskāre, varttamāne ca ghaṭasya tattadrū pamāropitamasata iti draṣṭavyam । anena ca dṛśyānupalabdhiḥ pratyakṣaghaṭanivṛttisvabhāvoktā । sā ca siddhā । tena na ghaṭābhāvaḥ sādhyaḥ, api tu abhāvavyavahāra ityuktam ।

<121>

<h2 id='121,i'>121,i <small><small>(<a href='docExplore?doc_id=NBṬ_121,i'>NBṬ_121,i</a>)</small></small></h2>

amūḍho'bhraṣṭo darśanāhitaḥ smṛtijananarūpaḥ saṃskāro yasmin ghaṭādau sa tathoktaḥ । tasya atītasya pratipattṛpratyakṣasyeti sambandhaḥ । varttamānasya ca pratipattṛpratyakṣasyeti sambandhaḥ । amūḍhasmṛtisaṃskāragrahaṇaṃ tu na varttamānaviśeṣaṇam । yasmādatīte ghaṭaviviktapradeśadarśane smṛtisaṃskāro mūḍho dṛśyaghaṭānupalambhe dṛśye ca ghaṭe mūḍho bhavati । varttamāne tu ghaṭarahitapradeśadarśane na smṛtisaṃskāramohaḥ । ata eva na ghaṭābhāve, nāpi ghaṭānupalambhe mohaḥ । tasmānna varttamānaniṣedhyaviśeṣaṇamamūḍhasmṛtisaṃskāragrahaṇam, smṛtisaṃskāravyabhicārābhāvād varttamānasyārthasya । ata eva varttamānasya ceti caśabdaḥ kṛtaḥ, viśeṣaṇarahitasya varttamānasya viśeṣaṇavatātītena samuccayo yathā vijñāyeteti ।

<h2 id='121,ii'>121,ii <small><small>(<a href='docExplore?doc_id=NBṬ_121,ii'>NBṬ_121,ii</a>)</small></small></h2>

tadayamarthaḥ — atīto'nupalambhaḥ sphuṭaḥ smaryamāṇaḥ pramāṇam, varttamānaśca । tato "nāsīdiha ghaṭaḥ, anupalabdhatvāt", "nāsti anupalabhyamānatvāt" iti śakyaṃ jñātum । na tu "na bhaviṣyatyatra ghaṭaḥ, anupalapsyamānatvāt" iti śakyaṃ jñātum । anāgatāyā anupalabdheḥ sattvasandehāditi kālaviśeṣo'nupalabdhervyākhyātaḥ ।

<122>

<h2 id='122,i'>122,i <small><small>(<a href='docExplore?doc_id=NBṬ_122,i_122,ii'>NBṬ_122,i_122,ii</a>)</small></small></h2>

vyāpāraṃ darśayati । abhāvasya vyavahāraḥ "nāsti" ityevamākāraṃ jñānam, śabdaścaivamākāraḥ, niḥśaṅkaṃ gamanāgamanalakṣaṇā ca pravṛttiḥ kāyiko'bhāvavyavahāraḥ । ghaṭābhāve hi jñāte niḥśaṅkaṃ gantumāgantuṃ ca pravarttate ।

<h2 id='122,ii'>122,ii <small><small></small></small></h2>

tadetasya trividhasyāpyabhāvavyavahārasya dṛśyānupalabdhiḥ pravarttanī sādhanī pravarttikā ।

<h2 id='122,iii'>122,iii <small><small>(<a href='docExplore?doc_id=NBṬ_122,iii'>NBṬ_122,iii</a>)</small></small></h2>

yadyapi ca "nāsti ghaṭaḥ" iti jñānamanupalabdhereva bhavati, ayameva cābhāvaniścayaḥ, tathāpi yasmāt pratyakṣeṇa kevalaḥ pradeśa upalabdhastasmāt "iha ghaṭo nāsti" ityevaṃ ca pratyakṣavyāpāramanusaratyabhāvaniścayaḥ; tasmāt pratyakṣasya kevalapradeśagrahaṇavyāpārānusāryabhāvaniścayaḥ pratyakṣakṛtaḥ ।

<123>

<h2 id='123,i'>123,i <small><small>(<a href='docExplore?doc_id=NBṬ_123,i'>NBṬ_123,i</a>)</small></small></h2>

kiñca । dṛśyānupalambhaniścayakaraṇasāmarthyādeva pūrvoktayā nītyā pratyakṣeṇaivābhāvo niścitaḥ । kevalamadṛṣṭānāmapi sattvasambhavāt, sattvaśaṅkayā na śaknotyasattvaṃ vyavaharttum । ato'nupalambho'bhāvaṃ vyavahārayati — "dṛśyo yato'nupalabdhaḥ, tasmānnāsti" iti । ato dṛśyānupalambho'bhāvajñānaṃ kṛtaṃ pravarttayati, na tu akṛtaṃ karotītyabhāvaniścayo'nupalambhāt pravṛtto'pi pratyakṣeṇa kṛto'nupalambhena pravarttita ukta ityabhāvavyavahārapra varttanyanulabdhiḥ ॥

<h1 id='2.29'>2.29</h1>

<h2 id='123,ii'>123,ii <small><small>(<a href='docExplore?doc_id=NBṬ_123,ii_123,iii'>NBṬ_123,ii_123,iii</a>)</small></small></h2>

kasmāt punaratīte varttamāne cānupalabdhirgamiketyāha —
("tasyā evābhāvaniścayāt ॥ 29 ॥") (NB 2.29)

<h2 id='123,iii'>123,iii <small><small></small></small></h2>

tasyā eva yathoktakālāyā anupalabdherabhāvaniścayāt । anāgatā hyanupalabdhiḥ svayameva sandigdhasvabhāvā । tasyā asiddhāyā nā'bhāvaniścayo'pi tvatītavarttamānāyā iti ॥

<124>

<h1 id='2.30'>2.30</h1>

<h2 id='124,i'>124,i <small><small>(<a href='docExplore?doc_id=NBṬ_124,i_124,iii'>NBṬ_124,i_124,iii</a>)</small></small></h2>

sampratyanupalabdheḥ prakārabhedaṃ darśayitumāha —
("sā ca prayogabhedādekādaśaprakārā ॥ 30 ॥") (NB 2.30)

<h2 id='124,ii'>124,ii <small><small></small></small></h2>

sā ca eṣānupalabdhiḥ ekādaśaprakārā — ekādaśa prakārā asyā ityekādaśaprakārā ।

<h2 id='124,iii'>124,iii <small><small></small></small></h2>

kutaḥ prakārabhedaḥ ? prayogabhedāt । prayogaḥ prayuktiḥ śabdasyābhidhāvyāpāra ucyate । śabdo hi sākṣāt kvacidarthāntarābhidhāyī, kvacit pratiṣedhāntarābhidhāyī । sarvatraiva tu dṛśyānupalabdhiraśabdopāttāpi gamyata iti vācakavyāpārabhedādanupalambhaprakārabhedo na tu svarūpabhedāditi yāvat ॥

<h1 id='2.31'>2.31</h1>

<h2 id='124,iv'>124,iv <small><small>(<a href='docExplore?doc_id=NBṬ_124,iv_125,i'>NBṬ_124,iv_125,i</a>)</small></small></h2>

prakārabhedān āha —
("svabhāvānupalabdhiryathā — nātra dhūma upalabdhilakṣaṇaprāptasyānupalabdheriti ॥ 31 ॥") (NB 2.31)

<125>

<h2 id='125,i'>125,i <small><small></small></small></h2>

svabhāvetyādi । pratiṣedhyasya yaḥ svabhāvastasyānupalabdhiryatheti । atreti dharmī । na dhūma iti sādhyam, upalabdhilakṣaṇaprāptasyānupalabdheriti hetuḥ, ayaṃ ca hetuḥ pūrvavadvyākhyeyaḥ ॥

<h1 id='2.32'>2.32</h1>

<h2 id='125,ii'>125,ii <small><small>(<a href='docExplore?doc_id=NBṬ_125,ii_126,ii'>NBṬ_125,ii_126,ii</a>)</small></small></h2>

pratiṣedhyasya yat kāryaṃ tasyānupalabdhirudāhniyate —
("kāryānupalabdhiryathā — nehāpratibaddhasāmarthyāni dhūmakāraṇāni santi, dhūmābhāvāditi ॥ 32 ॥") (NB 2.32)

<h2 id='125,iii'>125,iii <small><small></small></small></h2>

yatheti । iheti dharmī । apratibaddham anupahataṃ dhūmajananaṃ prati sāmarthyaṃ yeṣāṃ tānyapratibaddhasāmarthyāni na santīti sādhyam । dhūmābhāvaditi hetuḥ ।

<126>

<h2 id='126,i'>126,i <small><small></small></small></h2>

kāraṇāni ca nāvaśyaṃ kāryavanti bhavantīti kāryādarśanādapratibaddhasāmarthyānāmevābhāvaḥ sādhyaḥ, na tvanyeṣām । apratibaddhaśaktīni cāntyakṣaṇabhāvīnyeva, anyeṣāṃ pratibandhasambhavāt ।

<h2 id='126,ii'>126,ii <small><small></small></small></h2>

kāryānupalabdhiśca yatra kāraṇamadṛśyaṃ tatra prayujyate । dṛśye tu kāraṇe dṛśyānupalabdhireva gamikā ।

<h2 id='126,iii'>126,iii <small><small>(<a href='docExplore?doc_id=NBṬ_126,iii'>NBṬ_126,iii</a>)</small></small></h2>

tatra dhavalagṛhoparisthito gṛhāṅgaṇamapaśyannapi cartuṣu pārśveṣvaṅgaṇabhittiparyantaṃ paśyati । bhittiparyantasamaṃ cālokasaṃjñakamākāśadeśaṃ dhūmaviviktaṃ paśyati । tatra dhūmābhāvaniścayād । yaddeśasthena vahninā janyamāno dhūmastaddeśaḥ syāt । tasya ca vahnerapratibaddhasāmarthyasyābhāvaḥ pratipattavyaḥ । tadgṛhāṅgaṇadeśena ca vahninā janyamāno dhūmastaddeśaḥ syāt । tasmāt taddeśasya vahnerabhāvaḥ pratipattavyaḥ ।

<h2 id='126,iv'>126,iv <small><small>(<a href='docExplore?doc_id=NBṬ_126,iv_127,ii'>NBṬ_126,iv_127,ii</a>)</small></small></h2>

tadgṛhāṅgaṇadeśaṃ bhittiparikṣiptaṃ bhittiparyantaparikṣiptena cālokātmanā dhūmaviviktenākāśadeśena saha dharmiṇaṃ karoti ।

<127>

<h2 id='127,i'>127,i <small><small></small></small></h2>

tasmād dṛśyamānādṛśyamānākāśadeśāvayavaḥ pratyakṣāpratyakṣasamudāyo vahnayabhāvapratītisāmarthyāyāto dharmī, na dṛśyamāna eva । "iha" — iti tu pratyakṣanirdeśo dṛśyamānabhāgāpekṣaḥ ।

<h2 id='127,ii'>127,ii <small><small></small></small></h2>

na kevalamihaiva dṛśyādṛśyasamudāyo dharmī, api tvanyatrāpi । śabdasya kṣaṇikatve sādhye kaścideva śabdaḥ pratyakṣo'nyastu parokṣastadvadihāpi । yathā cātra dharmī sādhyapratipattyadhikaraṇabhūto dṛśyādṛśyāvayavo darśitastadvaduttareṣvapi prayogeṣu svayaṃ pratipattavyaḥ ॥

<128>

<h1 id='2.33'>2.33</h1>

<h2 id='128,i'>128,i <small><small>(<a href='docExplore?doc_id=NBṬ_128,i_129,ii'>NBṬ_128,i_129,ii</a>)</small></small></h2>

pratiṣedhyasya vyāpyasya yo vyāpako dharmastasyānupalabdhirudāhniyate —
<129>
("vyāpakānupalabdhiryathā — nātra śiṃśapā, vṛkṣābhāvāditi ॥ 33 ॥") (NB 2.33)

<h2 id='129,i'>129,i <small><small></small></small></h2>

yatheti । atreti dharmī । na śiṃśapeti śiṃśapā'bhāvaḥ sādhyaḥ । vṛkṣasya vyāpakasyābhāvāditi hetuḥ ।

<h2 id='129,ii'>129,ii <small><small></small></small></h2>

iyamapyanupalabdhirvyāpyasya śiṃśapātvasyā'dṛśyasyābhāve prayujyate । upalabdhilakṣaṇaprāpte tu vyāpye dṛśyānupalabdhirgamikā । tatra yadā pūrvāparāvupaśliṣṭau samunnatau deśau bhavataḥ, tayorekastarugahanopeto'paraścaikaśilāghaṭito nirvṛkṣakakṣakaḥ । draṣṭāpi tatsthān vṛkṣān paśyannapi śiṃśapādibhedaṃ yo na vivecayati, tasya vṛkṣatvaṃ pratyakṣaṃ apratyakṣaṃ tu śiṃśapātvam । sa hi nirvṛkṣa ekaśilāghaṭite vṛkṣābhāvaṃ dṛśyatvād dṛśyānupalambhādavasyati । śiṃśapātvābhāvaṃ tu vyāpakasya vṛkṣatvasyābhāvāditi । tādṛśe viṣaye'syā abhāvasādhanāya prayogaḥ ॥

<h1 id='2.34'>2.34</h1>

<h2 id='129,iii'>129,iii <small><small>(<a href='docExplore?doc_id=NBṬ_129,iii_130,i'>NBṬ_129,iii_130,i</a>)</small></small></h2>

("svabhāvaviruddhopalabdhiryathā — nātra śītasparśo vahneriti ॥ 34 ॥") (NB 2.34)

<h2 id='129,iv'>129,iv <small><small></small></small></h2>

pratiṣedhyasya svabhāvena viruddhasyopalabdhirudrāhriyate yatheti । atreti dharmī । na śītasparśa iti śītasparśapratiṣedhaḥ sādhyaḥ । vahneriti hetuḥ । iyaṃ cānupalabdhistatra prayoktavyā yatra śītasparśo'dṛśyaḥ, dṛśye dṛśyānupalabdhiprayogāt ।

<130>

<h2 id='130,i'>130,i <small><small></small></small></h2>

tasmād yatra varṇaviśeṣād vahnirdṛśyaḥ, śītasparśo dūrasthatvāt sannapyadṛśyaḥ, tatrāsyāḥ prayogaḥ ॥

<h1 id='2.35'>2.35</h1>

<h2 id='130,ii'>130,ii <small><small>(<a href='docExplore?doc_id=NBṬ_130,ii_130,iii'>NBṬ_130,ii_130,iii</a>)</small></small></h2>

("viruddhakāryopalabdhiryathā — nātra śītasparśo dhūmāditi ॥ 35 ॥") (NB 2.35)

<h2 id='130,iii'>130,iii <small><small></small></small></h2>

pratiṣedhyena yad viruddhaṃ tatkāryasyopalabdhirgamikā — yatheti । atreti dharmī । na śītasparśa iti śītasparśābhāvaḥ sādhyaḥ । dhūmāditi hetuḥ । yatra śītasparśaḥ san dṛśyaḥ <131> syāt tatradṛśyānupalabdhirgamikā । yatra viruddho vahniḥ pratyakṣaḥ, tatra viruddhopalabdhirgamikā । dvayorapi tu parokṣatve virudvakāryopalabdhiḥ prayujyate ।

<h2 id='131,i'>131,i <small><small>(<a href='docExplore?doc_id=NBṬ_131,i'>NBṬ_131,i</a>)</small></small></h2>

tatra samastāpavarakasthaṃ śītaṃ nivarttayituṃ samarthasyāgneranumāpakaṃ yadā viśiṣṭaṃ dhūmakalāpaṃ niryāntamapavarakāt paśyati, tadā viśiṣṭādvahneranumitāt śītasparśanivṛttimanumimīte । iha dṛśyamānadvārapradeśasahitaḥ sarvo'pavarakābhyantaradeśo dharmī sādhyapratipattyanusaraṇāt pūrvavad draṣṭavya iti ॥

<h1 id='2.36'>2.36</h1>

<h2 id='131,ii'>131,ii <small><small>(<a href='docExplore?doc_id=NBṬ_131,ii_131,iii'>NBṬ_131,ii_131,iii</a>)</small></small></h2>

("viruddhavyāptopalabdhiryathā — na dhruvabhāvī bhūtasyāpi bhāvasya vināśaḥ, hetvantarāpekṣaṇāditi ॥ 36 ॥") (NB 2.36)

<h2 id='131,iii'>131,iii <small><small></small></small></h2>

pratiṣedhyasya yad viruddhaṃ tena vyāptasya dharmāntarasya upalabdhirudāharttavyā । yatheti । dhruvam avaśyaṃ bhavatīti dhruvabhāvī neti dhruvabhāvitvaniṣedhaḥ sādhyaḥ । vināśo dharmī । <132> bhūtasyīpi bhāvasyeti dharmiviśeṣaṇam । bhūtasya jātasyāpi vinaśvaraḥ svabhāvo nāvaśyambhāvī, kimutājātasyeti apiśabdārthaḥ । janakāddhetoranyo hetuḥ hetvantaraṃ mudgarādi । tadapekṣate vinaśvaraḥ । tasyāpekṣuṇāditi hetuḥ । hetvantarāpekṣaṇaṃ nāmādhruvabhāvitvena vyāptaṃ yathā vāsasi rāgasya rañjamādihetvantarāpekṣaṇamadhruvabhāvitvena vyāptam । dhruvabhāvitvaviruddhaṃ cādhruvabhāvitvam । vināśaśca vinaśvarasvabhāvātmā hetvantarāpekṣa iṣṭaḥ । tato viruddhavyāptahetvantarāpekṣaṇadarśanād dhruvabhāvitvaniṣedhaḥ ।

<h2 id='132,i'>132,i <small><small>(<a href='docExplore?doc_id=NBṬ_132,i^1'>NBṬ_132,i^1</a>)  (<a href='docExplore?doc_id=NBṬ_132,i^2'>NBṬ_132,i^2</a>)</small></small></h2>

iha dhruvabhāvitvaṃ nityatvam, adhruvabhāvitvaṃ cānityatvam । nityatvānityatvayośca parasparaparihāreṇāvasthānādekatra virodhaḥ । tathā ca sati parasparaparihāravatordvayoryadaikaṃ dṛśyate tatra dvitīyasya tādātmyaniṣedhaḥ kāryaḥ । tādātmyaniṣedhaśca dṛśyatayā'bhyupagatasya sambhavati । yata evaṃ tādātmyaniṣedhaḥ kriyate — yadyayaṃ dṛśyamāno nityo bhavennityarūpo dṛśyeta । na ca nityarūpo dṛśyate । tasmānna nityaḥ । evaṃ ca pratiṣedhyasya nityatvasya dṛśyamānātmakatvamabhyupagamya pratiṣedhaḥkṛto bhavati । vastuno'pyadṛśyasya piśācāderyadidṛśyaghaṭātmaka<133>tvaniṣedhaḥ kriyate dṛśyātmaka tvamabhyupagamya karttavyaḥ । yadyayaṃ ghaṭo dṛśyamānaḥ piśācātmā bhavet piśāco dṛṣṭo bhavet । na ca dṛṣṭaḥ । tasmāt na piśāca iti । dṛśyātmatvābhyupagamapūrvako dṛśyamāne ghaṭādau vastuni vastuno'vastuno vā dṛśyasyādṛśyasya ca tādātmyapratiṣedhaḥ । tathā ca sati yathā ghaṭasya dṛśyatvamabhyupagamya pratiṣedho dṛśyānupalambhādeva tadvat sarvasya parasparaparihāravato'nyatra dṛśyamāne niṣedho dṛśyānupalambhādeva । tathā cāsyaivaṃjātīyakasya prayogasya svabhāvānupalabdhāvantarbhāvaḥ ॥

<134>

<h1 id='2.37'>2.37</h1>

<h2 id='134,i'>134,i <small><small>(<a href='docExplore?doc_id=NBṬ_134,i_134,iii'>NBṬ_134,i_134,iii</a>)</small></small></h2>

("kāryaviruddhopalabdhiryathā — nehāpratibaddhasāmarthyāni śītakāraṇāni santi, vahneriti ॥ 37 ॥") (NB 2.37)

<h2 id='134,ii'>134,ii <small><small></small></small></h2>

pratiṣedhyasya yat kāryaṃ tasya yadviruddhaṃ tasyopalabdherudāharaṇam — yatheti । iheti dharmī । apratibaddhaṃ sāmarthya yeṣāṃ śītakāraṇānāṃ śītajananaṃ prati, tāni na santi iti sādhyam । vahneriti hetuḥ ।

<h2 id='134,iii'>134,iii <small><small></small></small></h2>

yatra śītakāraṇāni adṛśyāni, śītasparśo'pyadṛśyaḥ, tatrāyaṃ hetuḥ prayoktavyaḥ । dṛśyatve tu śītasparśasya tatkāraṇānāṃ vā kāryānupalabdhirdṛśyānupalabdhirvā gamikā । tasmādeṣāpyabhāvasādhanī । tato yasmin uddeśe sadapi śītakāraṇamadṛśyaṃ śītasparśaśca dūrasthatvāt pratipatturvahnirbhāsvaravarṇatvād dūrādapi dṛśyastatrāyaṃ prayoga iti ॥

<135>

<h1 id='2.38'>2.38</h1>

<h2 id='135,i'>135,i <small><small>(<a href='docExplore?doc_id=NBṬ_135,i_135,iii'>NBṬ_135,i_135,iii</a>)</small></small></h2>

("vyāpakaviruddhopalabdhiryathā — nātra tuṣārasparśo vahneriti ॥ 38 ॥") (NB 2.38)

<h2 id='135,ii'>135,ii <small><small></small></small></h2>

pratiṣedhyasya yad vyāpakaṃ tena yad viruddhaṃ tasyopalabdhirudāharttavyā yatheti । atreti dharmī । tuṣārasparśo neti sādhyam । vahneriti hetuḥ ।

<h2 id='135,iii'>135,iii <small><small></small></small></h2>

yatra vyāpyastuṣārasparśo vyāpakaśca śītasparśo na dṛśyastatrāyaṃ hetuḥ । tayordṛśyatve svabhāvasya vyāpakasya cānupalabdhiryataḥ prayoktavyā । tathā ca satyabhāvasādhanīyam । dūravarttinaśca pratipattustuṣārasparśaḥ śītasparśaviśeṣaḥ, śītamātraṃ ca parokṣam । vahnistu rūpaviśeṣād dūrastho'pi pratyakṣaḥ । tato vahneḥ śītamātrābhāvaḥ । tataḥ śītaviśeṣetuṣārasparśābhāvaniścayaḥ । śītaviśeṣasya śītasāmānyena vyāptatvāditi viśiṣṭaviṣaye'syāḥ prayogaḥ ॥

<h1 id='2.39'>2.39</h1>

<h2 id='135,iv'>135,iv <small><small>(<a href='docExplore?doc_id=NBṬ_135,iv_135,v'>NBṬ_135,iv_135,v</a>)</small></small></h2>

("kāraṇānupalabdhiryathā — nātra dhūmo vahāyabhāvāditi ॥ 39 ॥") (NB 2.39)

<h2 id='135,v'>135,v <small><small></small></small></h2>

pratiṣedhyasya yat kāraṇaṃ tasyānupalabdherudāharaṇaṃ yatheti । atreti dharmī । na dhūma <136> iti sādhyam । vahnyabhāvāditi hetuḥ । yatra kāryaṃ sadapi adṛśyaṃ bhavati tatrāyaṃ prayogaḥ । dṛśye tu kārye dṛśyānupalabdhirgamikā । tato'yamapyabhāvasādhanaḥ । niṣkampāyatasalilapūrite hrade hemantocitabāṣpayodgame virale sandhyātamasi sati sannapi tatra dhūmo na dṛśyata iti kāraṇānupalabdhyā pratiṣedhyate । vahnistu yadi tasyāmbhasa upari plavamāno bhavet prajvalito, rūpaviśeṣādevopalabdho bhavet । ajvalitastu indhanamadhyaniviṣṭo bhavet । tatrāpi dahanādhikaraṇamindhanaṃ pratyakṣamiti svarūpeṇa, ādhārarūpeṇa vā dṛśya eva vahniriti tatrāsya prayoga iti ॥

<137>

<h1 id='2.40'>2.40</h1>

<h2 id='137,i'>137,i <small><small>(<a href='docExplore?doc_id=NBṬ_137,i_137,ii'>NBṬ_137,i_137,ii</a>)</small></small></h2>

("kāraṇaviruddhopaladhiryathā — nāsya romaharṣādiviśeṣāḥ, sannihitadahanaviśeṣatvāditi ॥ 40 ॥") (NB 2.40)

<h2 id='137,ii'>137,ii <small><small></small></small></h2>

pratiṣedhyasya yat kāraṇaṃ tasya yadviruddhaṃ tasyopalabdherudāharaṇaṃ yatheti । asyeti dharmī । romṇāṃ harṣa udbhedaḥ । sa ādiryeṣāṃ dantavīṇādīnāṃ śītakṛtānām, te viśi ṣyante tadanyebhyo bhayaśraddhādikṛtebhya iti romaharṣādiviśeṣāḥ । te na santīti sādhyam । dahana eva viśiṣyate tadanyasmāddahanācchītanivarttanasāmarthyeneti dahanaviśeṣaḥ । kaścid dahanaḥ sannapi na śītanivarttanakṣamo yathā pradīpaḥ । tādṛśanivṛttaye viśeṣagrahaṇam । sannihito dahanaviśeṣo yasya sa tathoktaḥ । tasya bhāvastasmāditi hetuḥ । yatra śītasparśaḥ sannapyadṛśyo romaharṣādiviśeṣāścādṛśyāḥ, tatrāyaṃ prayogaḥ । romaharṣādiviśeṣasya dṛśyatve dṛśyānupalabdhiḥ prayoktavyā । śītasparśasya dṛśyatve kāraṇānupalabdhiḥ । tasmādabhāvasādhano'yam । rūpaviśeṣāddhi dūrād <138> vahanaṃ paśyati । śītasparśastvadṛśyo romaharṣādiviśeṣāśca । teṣāṃ kāraṇaviruddhopalabdhyā'bhāvaṃ pratipadyata iti tatrāsya prayoga iti ॥

<h1 id='2.41'>2.41</h1>

<h2 id='138,i'>138,i <small><small>(<a href='docExplore?doc_id=NBṬ_138,i_138,ii'>NBṬ_138,i_138,ii</a>)</small></small></h2>

("kāraṇaviruddhakāryopalabdhiryathā — na romaharṣādiviśeṣayuktapuruṣavānayaṃ pradeśaḥ, dhūmāditi ॥ 41 ॥") (NB 2.41)

<h2 id='138,ii'>138,ii <small><small></small></small></h2>

pratiṣedhyasya yat kāraṇaṃ tasya yad viruddhaṃ tasya yat kāryaṃ tasyopalabdhirudāharttavyā — yatheti ayaṃ pradeśa iti dharmī । yogo yuktam । romaharṣādiviśeṣairyuvataṃ romaharṣādiviśeṣayuktam । tasya sambandhī puruṣo romaharṣādiviśeṣayuktapuruṣaḥ । tadvān na bhavatīti sādhyam । dhūmāditi hetuḥ ।

<139>

<h2 id='139,i'>139,i <small><small>(<a href='docExplore?doc_id=NBṬ_139,i'>NBṬ_139,i</a>)</small></small></h2>

romaharṣādiviśeṣasya pratyakṣatve dṛśyānupalabdhiḥ । kāraṇasya śītasparśasya pratyakṣatve kāraṇānupalabdhiḥ । vahnestu pratyakṣatve kāraṇaviruddhopalabdhiḥ prayoktavyā । trayāṇāmapyadṛśyatve'yaṃ prayogaḥ । tasmādabhāvasādhano'yam । tatra dūrasthasya pratipatturdahanaśītasparśaromaharṣādiviśeṣā apratyakṣāḥ santo'pi, dhūmastu pratyakṣo yatra, tatraitat pramāṇam । dhūmastu yādṛśastaddeśe sthitaṃ śītaṃ nivarttayituṃ samarthasya vahneranumāpakaḥ sa iha grāhyaḥ । dhūmamātreṇa tu vahnimātre'numite'pi na śītasparśanivṛttiḥ, nāpi romaharṣādiviśeṣanivṛttiravasātuṃ śakyeti na dhūmamātraṃ heturiti draṣṭavyamiti ॥

<140>

<h1 id='2.42'>2.42</h1>

<h2 id='140,i'>140,i <small><small>(<a href='docExplore?doc_id=NBṬ_140,i_140,iii'>NBṬ_140,i_140,iii</a>)</small></small></h2>

yadyekaḥ pratiṣedhaheturuktaḥ kathamekādaśā'bhāvahetava ityāha —
("ise sarve kāryānupaladhyādayo daśānupalabdhiprayogāḥ svabhāvānupalabdhau saṅgrahamupayānti ॥ 42 ॥") (NB 2.42)

<h2 id='140,ii'>140,ii <small><small></small></small></h2>

ime sarve ityādi । ime'nupalabdhiprayogāḥ । idamānantaraprakrāntā nirdiṣṭāḥ । tatra kiyatāmapi grahaṇe prasakta āha — kāryānupalabdhyādaya iti । kāryānupalabdhyādīnāmapi trayāṇāṃ caturṇāṃ vā grahaṇe prasakta āha — daśeti । tatra daśānāmapyudāhṛtamātrāṇāṃ grahaṇaprasaṅge satyāha — sarva iti ।

<h2 id='140,iii'>140,iii <small><small></small></small></h2>

etaduktaṃ bhavati — aprayuktā api prayuktodāharaṇasadṛśāśca sarva eveti । daśagrahaṇamantareṇa sarvagrahaṇe kriyamāṇe prayuktodāharaṇakārtsnyaṃ gamyeta । daśagrahaṇāttūdāharaṇakārtsnye'vagate sarvagrahaṇamatiricyamānamudāhṛtasadṛśakārtsnyāvagatayejāyate ।

<141>

<h1 id='2.43'>2.43</h1>

<h2 id='141,i'>141,i <small><small>(<a href='docExplore?doc_id=NBṬ_141,i_142,i'>NBṬ_141,i_142,i</a>)</small></small></h2>

te svabhāvānupalabdhau saṅgrahaṃ tādātmyena gacchanti । svabhāvānupalabdhisvabhāvā ityarthaḥ ॥

<h2 id='141,ii'>141,ii <small><small></small></small></h2>

nanu ca svabhāvānupalabdhiprayogād bhidyante kāryānupalabdhyādayaḥ । tat kathamantarbhavanti ? ityāha —
("pāramparyeṇārthāntaravidhipratipedhābhyāṃ prayogabhede'pi ॥ 43 ॥") (NB 2.43)

<h2 id='141,iii'>141,iii <small><small></small></small></h2>

prayogabhede'pi — prayogasya śabdavyāpārasya bhede'pi antarbhavanti । kathaṃ prayogabheda ityāha — arthāntaravidhīti । pratiṣedhyādarthādarthāntarasya vidhirupalabdhiḥ svabhāvaviruddhādyupalabdhiprayogeṣu । pratiṣedhaḥ kāryānupalabdhyādiṣu prayogeṣu । arthāntaravidhinā, arthāntara<142>pratiṣedhena ca prayogā bhidyante । yadi prayogāntareṣvarthāntaravidhipratiṣedhau kathaṃ tarhi antarbhavanti ? ityāha — pāramparyeṇeti praṇālikayetyarthaḥ ।

<h2 id='142,i'>142,i <small><small></small></small></h2>

etaduktaṃ bhavati — na sākṣādete prayogā dṛśyānupalabdhimabhidadhati, dṛśyānupalabdhyavyabhicāriṇaṃ tvarthāntarasya vidhiṃ niṣedhaṃ vā'bhidadhati । tataḥ praṇālikayāmīṣāṃ svabhāvānupalabdhau saṅgraho na sākṣāditi ॥

<h1 id='2.44'>2.44</h1>

<h2 id='142,ii'>142,ii <small><small>(<a href='docExplore?doc_id=NBṬ_142,ii_143,i'>NBṬ_142,ii_143,i</a>)</small></small></h2>

yadi prayogabhedādeṣa bhedaḥ; parārthānumāne vaktavya eṣaḥ । śabdabhedo hi prayogabhedaḥ । śabdaśca parārthānumānamityāśaṅkyāha —
("prayogadarśanābhyāsāt svayamapyevaṃ vyavacchedapratītirbhavatīti svārthe'pyanumāne'syāḥ prayoganirdeśaḥ ॥ 44 ॥") (NB 2.44)

<h2 id='142,iii'>142,iii <small><small></small></small></h2>

prayogadarśanetyādi । prayogāṇāṃ śāstraparipaṭhitānāṃ darśanamupalambhaḥ । tasyābhyāsaḥ punaḥ punarāvarttanam । tasmānnimittāt । svayamapīti pratipatturātmano'pi । evam ityanantaroktena krameṇa । vyavacchedasya pratiṣedhasya pratītirbhavatīti itiśabdastasmādarthe ।

<143>

<h2 id='143,i'>143,i <small><small></small></small></h2>

tadayamarthaḥ — yasmāt svayamapyevamanenopāyena pratipadyate prayogābhyāsāt, tasmāt svapratipattāvapyupayujyamānasyāsya prayogabhedasya svārthānumāne nirdeśaḥ । yat punaḥ parapratipattāvevopayujyate tat parārthānumāna eva vaktavyamiti ॥

<144>

<h1 id='2.45'>2.45</h1>

<h2 id='144,i'>144,i <small><small>(<a href='docExplore?doc_id=NBṬ_144,i_144,ii'>NBṬ_144,i_144,ii</a>)</small></small></h2>

nanu ca kāryānupalabdhyādiṣu kāraṇādīnāmadṛśyānāmeva niṣedhaḥ, dṛśyaniṣedhe svabhāvānupalabdhiprayogaprasaṅgāt । tathā ca sati na teṣāṃ dṛśyānupalabdherniṣedhaḥ । tat kathameṣāṃ prayogāṇāṃ dṛśyānupalabdhāvantarbhāva ityāha —
("sarvatra cāsyāmabhāvavyavahārasādhanyāmanupalabdhau yeṣāṃ svabhāvaviruddhādīnāmupalabdhyā kāraṇādīnāmanupalabdhyā ca pratiṣedha uktasteṣāmupaladhilakṣaṇaprāptānāmevopalabdhiranupalabdhiśca veditavyā ॥ 45 ॥") (NB 2.45)

<h2 id='144,ii'>144,ii <small><small></small></small></h2>

sarvatra cetyādi । abhāvaśca tadvyavahāraśca abhāvavyavahārau । ravabhāvānupalabdhāvabhāvavyavahāraḥ sādhya । śiṣṭeṣvabhāvaḥ । tayoḥ sādhanyāmanupalabdhau । sarvatra ceti caśabdo hiśabdasyārthe । yasmāt sarvatrānupalabdhau yeṣāṃ pratiṣedha uktasteṣāmupalabdhilakṣaṇaprāptānāṃ dṛśyānāmevaṃ pratiṣedhastasmād dṛśyānupalabdhāvantarbhāvaḥ ।

<h2 id='144,iii'>144,iii <small><small>(<a href='docExplore?doc_id=NBṬ_144,iii_144,iv'>NBṬ_144,iii_144,iv</a>)</small></small></h2>

kuta etad dṛśyānāmevetyāha — svabhāvetyādi । atrāpi cakāro hetvarthaḥ । yasmāt svabhāvaviruddha ādiryeṣāṃ teṣāmupalabdhyā, kāraṇamādiryeṣāṃ teṣāmanupalabdhyā pratiṣedha uktastasmād dṛśyānāmeva pratiṣedha ityarthaḥ ।

<h2 id='144,iv'>144,iv <small><small></small></small></h2>

yadi nāma svabhāvaviruddhādyupalabdhyā kāraṇādyanupalabdhyā ca pratiṣedha uktastathāpi kathaṃ dṛśyānāmeva pratiṣedha ityāha — upalabdhirityādi । atrāpi cakāro hetvarthaḥ । yasmād ye virodhinaḥ, vyāpyavyāpakabhūtāḥ, kāryakāraṇabhūtāśca jñātāsteṣāmavaśyamevopalabdhiḥ, upalabdhipūrvā cānupalabdhirveditavyā jñātavyā । upalabdhyanupalabdhī ca dve yeṣāṃ staste dṛśyā eva । tasmāt svabhāvaviruddhādyupalabdhyā kāraṇādyanupalabdhyā copalabdhyanupalabdhimatāṃ viruddhādīnāṃ pratiṣedhaḥ kriyamāṇo dṛśyānāmeva kṛto draṣṭavyaḥ ।

<145>

<h1 id='2.46'>2.46</h1>

<h2 id='145,i'>145,i <small><small>(<a href='docExplore?doc_id=NBṬ_145,i_145,iii'>NBṬ_145,i_145,iii</a>)</small></small></h2>

bahuṣu codyeṣu prakrānteṣu parihārasamuccayārthaścakāro hetvartho bhavati । yasmādidaṃ cedaṃ ca samādhānamasti tasmāt tattaccodyamayuktamiti cakārārthaḥ ॥

<h2 id='145,ii'>145,ii <small><small></small></small></h2>

kasmāt punaḥ pratiṣedhyānāṃ viruddhādīnāmupalabdhyanupalabdhī veditavye ityāha —
("anyeṣāṃ virodhakāryakāraṇabhāvābhāvāsiddheḥ ॥ 46 ॥") (NB 2.46)

<h2 id='145,iii'>145,iii <small><small></small></small></h2>

anyeṣāmiti । upalabdhyanupalabdhimadbhyo'nye'nupalabdhā eva ye teṣāṃ virodhaśca kāryakāraṇabhāvaśca kenacitsahābhāvaśca vyāpyasya vyāpakasyābhāve na sidhyati yasmāt tato virodha kāryakāraṇabhāvābhāvāsiddheḥ kāraṇād upalabdhyanupalabdhimanta evaṃ viruddhādayo niṣedhyāḥ । ubhayavantaśca dṛśyā eva । tasmād dṛśyānāmeva pratiṣedhaḥ ।

<h2 id='145,iv'>145,iv <small><small>(<a href='docExplore?doc_id=NBṬ_145,iv'>NBṬ_145,iv</a>)</small></small></h2>

tadayamarthaḥ । virodhaśca kāryakāraṇabhāvaśca vyāpakābhāve vyāpyābhāvaśca dṛśyānupalabdhereveti । ekasaṃnidhāvaparābhāvapratītau jñāto virodhaḥ । kāraṇābhimatābhāve ca kāryābhimatābhāvapratyaye'vasitaḥ kāryakāraṇabhāvaḥ । vyāpakābhimatābhāve ca vyāpyābhi<146>matābhāve niścite niścito vyāpyavyāpakabhāvaḥ । tatra vyāpyavyāpakabhāvapratīternimittamabhāvaḥ pratipattavyaḥ । iha gṛhīte vṛkṣābhāve hi śiṃśapātvābhāvapratītau pratīto vyāpyavyāpakabhāvaḥ । abhāvapratipattiśca sarvatra dṛśyānupalabdhereva । tasmādvirodham kāryakāraṇabhāvam, vyāpyavyāpakabhāvaṃ ca smaratā virodhakāryakāraṇabhāvavyāpyavyāpakabhāviviṣayābhāvapratipatti nibandhanaṃ dṛśyānupalabdhiḥ smartavyā । dṛśyānupalabdhyasmaraṇe virodhādīnāmasmaraṇam । tathā ca sati na viruddhādividhipratiṣedhābhyāmitarābhāvapratītiḥ syāt । virodhādigrahaṇakālabhāvinyāṃ ca dṛśyānupalabdhāvavaśyasmartavyāyāṃ tata evābhāvapratītiḥ ।

<h2 id='146,i'>146,i <small><small>(<a href='docExplore?doc_id=NBṬ_146,i_147,i'>NBṬ_146,i_147,i</a>)</small></small></h2>

tatra yadyapi saṃpratitanī nāsti dṛśyānupalabdhirvirodhādigrahaṇakāle tvāsīt । yā dṛśyānupalabdhiḥ saṃprati smaryamāṇā saivābhāvapratipattinibandhanam । tataḥ saṃprati nāsti dṛśyānupalabdhirityabhāvasādhanatvena dṛśyānupalabdhiprayogād bhidyante kāryānupalabdhyādiprayogāḥ ।

<147>

<h2 id='147,i'>147,i <small><small></small></small></h2>

viruddhavidhinā, kāraṇādiniṣedhena ca yato dṛśyānupalabdhirākṣiptā tato dṛśyānupalabdhereva kālāntaravṛttāyāḥ smṛtiviṣayabhūtāyā abhāvapratipattiḥ । amīṣāṃ ca prayogāṇāṃ dṛśyānupalabdhāvantarbhāvaḥ । tadanena sarveṇa dṛśyānupalabdhāvantarbhāvo daśānāmanupalabdhiprayogāṇāṃ pāramparyeṇa darśita iti veditavyam ॥

<148>

<h1 id='2.47'>2.47</h1>

<h2 id='148,i'>148,i <small><small>(<a href='docExplore?doc_id=NBṬ_148,i_148,ii'>NBṬ_148,i_148,ii</a>)</small></small></h2>

uktā dṛśyānupalabdhirabhāve, abhāvavyavahāre ca sādhye pramāṇam । adṛśyānupalabdhistu kiṃsvabhāvā, kiṃvyāpārā cetyāha —
("viprakṛṣṭaviṣayā punaranupalabdhiḥ pratyakṣānumānanivṛttilakṣaṇā saṃśayahetuḥ ॥ 47 ॥") (NB 2.47)

<h2 id='148,ii'>148,ii <small><small></small></small></h2>

viprakṛṣṭetyādi । viprakṛṣṭastribhirdeśakālasvabhāvaviprakarṣairyasyā viṣayaḥ sā viprakṛṣṭaviṣayeti saṃśayahetuḥ । kiṃsvabhāvā setyāha — pratyakṣānumānanivṛttirlakṣaṇaṃ svabhāvo yasyāḥ sā pratyakṣānumānanivṛttilakṣaṇā । na jñānajñeyasvabhāveti yāvat ॥

<149>

<h1 id='2.48'>2.48</h1>

<h2 id='149,i'>149,i <small><small>(<a href='docExplore?doc_id=NBṬ_149,i_149,ii'>NBṬ_149,i_149,ii</a>)</small></small></h2>

nanu ca pramāṇāt prameyasattāvyavasthā । tataḥ pramāṇābhābāt prameyābhāvapratittiryuktetyāha —
("pramāṇanivṛttāvapyarthābhāvāsiddheriti ॥ 48 ॥") (NB 2.48)

<॥ svārthānumānaparicchedo dvitīyaḥ samāptaḥ ॥>

<h2 id='149,ii'>149,ii <small><small></small></small></h2>

pramāṇanivṛttāvapītyāha । kāraṇaṃ vyāpakaṃ ca nivartamānaṃ kāryaṃ vyāpyaṃ ca nivartayet । na ca pramāṇaṃ prameyasya kāraṇaṃ nāpi vyāpakam । ataḥ pramāṇayornivṛttāvapi arthasya prameyasya nivṛttirna sidhyati । tato'siddheḥ saṃśayaheturadṛśyānupalabdhiḥ, na niścayahetuḥ । yat punaḥ pramāṇasattayā prameyasattā sidhyati tad yuktam । prameyakārya hi pramāṇam । na ca kāraṇamantareṇa kāryamasti । na tu kāraṇānyavaśyaṃ kāryavanti bhavanti । tasmāt pramāṇāt prameyasattā vyavasthāpyā, na pramāṇāmāvāt prameyābhāvavyavastheti ॥

<॥ ācāryadharmottarakṛtāyāṃ nyāyabinduṭīkāyāṃ svārthānumāno dvitīyaḥ paricchedaḥ ॥>

<150>

<h1 id='3'>3</h1>

<tṛtīyaḥ parārthānumānaparicchedaḥ ।>

<h1 id='3.1'>3.1</h1>

<h2 id='150,i'>150,i <small><small>(<a href='docExplore?doc_id=NBṬ_150,i_150,ii'>NBṬ_150,i_150,ii</a>)</small></small></h2>

svārthaparārthānumānayoḥ svārthaṃ vyākhyāya parārtha vyākhyātukāma āha —
("trirūpaliṅgākhyānaṃ parārthamanumānam ॥ 1 ॥") (NB 3.1)

<h2 id='150,ii'>150,ii <small><small></small></small></h2>

trirūpaliṅgākhyānamiti । trīṇi rūpāṇi — anvayavyatirekapakṣadharmatvasaṃjñakāni yasya tat trirūpam । trirūpaṃ ca talliṅgaṃ ca tasyākhyānam । ākhyāyate prakāśyate'neneti — trirūpaṃ liṅgamiti ākhyānam । kiṃ punastat ? vacanam । vacanena hi trirūpaṃ liṅgamākhyāyate । parasmāyidaṃ parārtham ॥

<h1 id='3.2'>3.2</h1>

<h2 id='150,iii'>150,iii <small><small>(<a href='docExplore?doc_id=NBṬ_150,iii_150,iv'>NBṬ_150,iii_150,iv</a>)</small></small></h2>

nanu ca samyagjñānātmakamanumānamuktam । tat kimarthaṃ saṃprati vacanātmakamanumānamucyata ityāha —
("kāraṇe kāryopacārāt ॥ 2 ॥") (NB 3.2)

<h2 id='150,iv'>150,iv <small><small></small></small></h2>

kāraṇe kāryopacārāditi । trirūpaliṅgābhidhānāt trirūpaliṅgasmṛtirutpadyate । smṛteścānumānam । tasmād anumānasya paramparayā trirūpaliṅgābhidhānaṃ kāraṇam । tasmin kāraṇe vacane kāryasya anumānasyopacāraḥ samāropaḥ kriyate । tataḥ samāropāt kāraṇaṃ vacana<151>manumānaśabdenocyate । aupacārikaṃ vacanamanumānam, na mukhyamityarthaḥ । na yāvat kiṃcidupacārādanumānaśabdena vaktuṃ śakyaṃ tāvat sarvaṃ vyākhyeyam । kintvanumānaṃ vyākhyātukāmenānumānasvarūpasya vyākhyeyatvānnimittaṃ vyākhyeyam । nimittaṃ ca trirūpaṃ liṅgam । tacca svayaṃ vā pratītamanumānasya nimittaṃ bhavati, pareṇa vā pratipāditaṃ bhavati । tasmālliṅgasya svarūpaṃ ca vyākhyeyam, tatpratipādakaśca śabdaḥ । tatra svarūpaṃ svārthānumāne vyākhyātam । pratipādakaśca śabda iha vyākhyeyaḥ । tataḥ pratipādakaṃ śabdamavaśyaṃ vaktavyaṃ darśayan anumānaśabdenoktavānācārya iti paramārthaḥ ॥

<h1 id='3.3'>3.3</h1>

<h2 id='151,i'>151,i <small><small>(<a href='docExplore?doc_id=NBṬ_151,i_152,i'>NBṬ_151,i_152,i</a>)</small></small></h2>

parārthānumānasya prakārabhedaṃ darśayitumāha —
("tad dvividham ॥ 3 ॥") (NB 3.3)

<152>

<h2 id='152,i'>152,i <small><small></small></small></h2>

tad dvividhamiti । taditi parārthānumānam । dvau vidhau prakārau yasya tad dvividham ॥

<h1 id='3.4'>3.4</h1>

<h2 id='152,ii'>152,ii <small><small>(<a href='docExplore?doc_id=NBṬ_152,ii_152,iii'>NBṬ_152,ii_152,iii</a>)</small></small></h2>

kuto dvividhamityāha —
("prayogabhedāt ॥ 4 ॥") (NB 3.4)

<h2 id='152,iii'>152,iii <small><small></small></small></h2>

prayogasya śabdavyāpārasya bhedāt । prayuktiḥ prayogorthābhidhānam । śabdasyārthābhidhānavyāpārabhedād dvividhamanumānam ॥

<h1 id='3.5'>3.5</h1>

<h2 id='152,iv'>152,iv <small><small>(<a href='docExplore?doc_id=NBṬ_152,iv_152,v'>NBṬ_152,iv_152,v</a>)</small></small></h2>

tadevābhidhānavyāpāranibandhanaṃ dvaividhyaṃ darśayitumāha —
("sādharmyavadvaidharmyavacceti ॥ 5 ॥") (NB 3.5)

<h2 id='152,v'>152,v <small><small></small></small></h2>

sādharmyavadvaidharmmavacceti । samāno dharmo'sya so'yaṃ sadharmā । tasya bhāvaḥ sādharmyam । visadṛśo dharmo'sya vidharmā । vidharmaṇo bhāvo vaidharmyam । dṛṣṭāntadharmiṇā saha sādhyadharmiṇaḥ sādṛśyaṃ hetukṛtaṃ sādharmyamucyate । asādṛśyaṃ ca hetukṛtaṃ vaidharmyaṃmucyate । tatra yasya sādhanavākyasya sādharmyamabhidheyaṃ tat sādharmyavat । yathā — yata kṛtakaṃ tadanityaṃ yathā ghaṭaḥ, tathā ca kṛtakaḥ śabda ityatra kṛtakatvakṛtaṃ dṛṣṭāntasādhyadharmiṇoḥ sādṛśyamabhidheyam । yasya tu vaidharmyamabhigheyaṃ tad vaidharmyavat । yathā — yannityaṃ tadakṛtakaṃ dṛṣṭaṃ yathākāśam । śabdastu kṛtaka iti kṛtakatvā'kṛtakatvakṛtaṃ śabdākāśayoḥ sādhyadṛṣṭāntadharmiṇorasādṛśyamihābhidheyam ॥

<h1 id='3.6'>3.6</h1>

<h2 id='152,vi'>152,vi <small><small>(<a href='docExplore?doc_id=NBṬ_152,vi_152,vii'>NBṬ_152,vi_152,vii</a>)</small></small></h2>

yadyanayoḥ prayogayorabhidheyaṃ bhinnaṃ kathaṃ tarhi trirūpaṃ liṅgamabhinnaṃ prakāśyamityāha —
("nānayorarthataḥ kaścidbhedaḥ ॥ 6 ॥") (NB 3.6)

<h2 id='152,vii'>152,vii <small><small></small></small></h2>

nānayorarthata iti arthaḥ prayojanam । yat prayojanaṃ prakāśayitavyaṃ vastu uddiśyānumāne prayujyete, tataḥ prayojanādanayorna bhedaḥ kaścit । trirūpaṃ hi liṅgaṃ prakāśayitavyam । taduddiśya dve apyete prayujyete । dvābhyāmapi trirūpaṃ liṅgaṃ prakāśyata eva । tataḥ prakāśayitavyaṃ prayojanamanayorabhinnam । tathā ca na tato bhedaḥ kaścit ॥

<153>

<h1 id='3.7'>3.7</h1>

<h2 id='153,i'>153,i <small><small>(<a href='docExplore?doc_id=NBṬ_153,i_153,iii'>NBṬ_153,i_153,iii</a>)</small></small></h2>

abhidheyabhedo'pi tarhi na syādityāha —
("anyatra prayogabhedāt ॥ 7 ॥") (NB 3.7)

<h2 id='153,ii'>153,ii <small><small></small></small></h2>

anyatra prayogabhedāditi । prayogo'bhidhānaṃ vācakatvam । vācakatvabhedādanyo bhedaḥ prayojanakṛto nāstītyarthaḥ ।

<h2 id='153,iii'>153,iii <small><small></small></small></h2>

etaduktaṃ bhavati । anyadabhidheyamanyat prakāśyaṃ prayojanam । tatrābhigheyāpekṣayā vācakatvaṃ bhidyate । prakāśyaṃ tvabhinnam । anvaye hi kathite vakṣyamāṇena nyāyena vyatirekagatirbhavati । vyatireke cānvayagatiḥ । tatastrirūpaṃ liṅgaṃ prakāśyamabhinnam । na ca yatrābhidheyabhedastatra sāmarthyagamyo'pyartho bhidyate । yasmāt "pīno devadatto divā na bhuṅkte" "pīno devadatto rātrau bhuṅkte" ityanayorvākyayorabhidheyabhedepi gamyamānamekameva tadvadihābhidheyabhedepi gamyasānaṃ vastvekameva ॥

<154>

<h1 id='3.8'>3.8</h1>

<h2 id='154,i'>154,i <small><small>(<a href='docExplore?doc_id=NBṬ_154,i_154,ii^1'>NBṬ_154,i_154,ii^1</a>)</small></small></h2>

("tatra sādharmyavatprogaḥ — yadupalabdhilakṣaṇaprāptaṃ sannopalabhyate so'sadvyavahāraviṣayaḥ siddhaḥ । yathā'nyaḥ kaśrid dṛṣṭaḥ śaśaviṣāṇādiḥ । nopalabhyate ca kvacit pradeśaviśeṣa upalabdhilakṣaṇaprāpto ghaṭa ityanupalabdhiprayogaḥ ॥ 8 ॥") (NB 3.8)

<h2 id='154,ii'>154,ii <small><small>(<a href='docExplore?doc_id=NBṬ_154,ii^2'>NBṬ_154,ii^2</a>)</small></small></h2>

tatreti tayoḥ sādharmyavaidharmyavatoranumānayoḥ sādharmyavat tāvaduhārannanupalabdhimāha — yadityādinā । yadupalabdhilakṣaṇaprāptaṃ — yad dṛśyaṃ sannopalabhyate ityanena dṛśyānupalambho'nūdyate । so'sadvyavahāraviṣayaḥ siddhaḥ — tadasaditi vyavahartavyamityarthaḥ । anenāsadvyavahārayogyatvasya vidhiḥ kṛtaḥ । tataścāsadvyavahārayogyatve dṛśyānupalambho niyataḥ kathitaḥ । dṛśyamanupalabdhamasadvyavahārayogyamevetyarthaḥ । sādhanasya ca sādhye'rthe niyatatvakathanaṃ vyāpti<155>kathanam । yathoktam vyāpti rvyāpakasya tatra bhāva eva, vyāpyasya vā tatraiva bhāvaḥ iti । vyāptisādhanasya pramāṇasya viṣayo dṛṣṭāntaḥ । tameva darśayitumāha — yathānya iti । sādhyadharmiṇo'nyo dṛṣṭānta ityarthaḥ । dṛṣṭa iti pramāṇena niścitaḥ । śaśaviṣāṇaṃ hi na cakṣuṣā viṣayīkṛtam api tu pramāṇena dṛśyānupalambhenāsadvyavahārayogyaṃ vijñātam । śaśaviṣāṇamādiryasyāsadvyavahāraviṣayasya sa tathoktaḥ । śaśaviṣāṇādau hi dṛśyānupalambhamātranimitto'sadvayavahāraḥ pramāṇena siddhaḥ । tata eva pramāṇādanena vākyenābhidhīyamānā vyāptirjñātavyā ।

<h2 id='155,i'>155,i <small><small>(<a href='docExplore?doc_id=NBṬ_155,i'>NBṬ_155,i</a>)</small></small></h2>

saṃprati vyāptiṃ kathayitvā dṛśyānupalambhasya pakṣadharmatvaṃ darśayitumāha — nopalabhyate ceti । <156> pradeśa ekadeśaḥ pṛthivyāḥ । sa eva viśiṣyate'nyasmāditi viśeṣaḥ ekaḥ । pradeśaviśeṣa ityekasmin pradeśe । kvaciditi । pratipattuḥ pratyakṣa eko'pi pradeśaḥ । sa evābhāvavyavahārādhikaraṇaṃ yaḥ pratipattuḥ pratyakṣo nānyaḥ । upalabdhilakṣaṇaprāpta iti dṛśyaḥ । yathā cāsato'pi ghaṭasya samāropitamupalabdhilakṣaṇaprāptatvaṃ tathā vyākhyātam ॥

<h1 id='3.9'>3.9</h1>

<h2 id='156,i'>156,i <small><small>(<a href='docExplore?doc_id=NBṬ_156,i_156,ii'>NBṬ_156,i_156,ii</a>)</small></small></h2>

svabhāvahetoḥ sādharmyavantaṃ prayogaṃ darśayitumāha —
("tathā svabhāvahetoḥ prayogaḥ — yat sat tat sarvamanityam, yathā ghaṭādi riti śuddhasya svabhāvahetoḥ prayogaḥ ॥ 9 ॥") (NB 3.9)

<h2 id='156,ii'>156,ii <small><small></small></small></h2>

tatheti । yathā'nupalabdhestathā svabhāvahetoḥ sādharmyavān prayoga ityarthaḥ । yat saditi <157> sattvamanūdya tat sarvamanityamityanityatvaṃ vidhīyate । sarvagrahaṇaṃ ca niyamārtham । sarvamanityam । na kiñcinnānityam । yat sat tadanityameva । anityatvādanyatra nityatve sattvaṃ nāstītyevaṃ sattvamanityatve sādhye niyataṃ khyāpitaṃ bhavati । tathā ca sati vyāptipradarśanavākyamidam । yathā ghaṭādiriti vyāptisādhakasya pramāṇasya viṣayakathanametat । śuddhasyeti nirviśeṣaṇasya svabhāvasya prayogaḥ ।

<h1 id='3.9'>3.9</h1>

<h2 id='157,i'>157,i <small><small>(<a href='docExplore?doc_id=NBṬ_157,i_157,iii'>NBṬ_157,i_157,iii</a>)</small></small></h2>

saviśeṣaṇaṃ darśayitumāha — 
("yadutpattimat tadanityamiti svabhāvabhūtadharmabhedena svabhāvasya prayogaḥ ॥ 10 ॥") (NB 3.10)

<h2 id='157,ii'>157,ii <small><small></small></small></h2>

yadutpattimaditi । utpatiḥ svarūpalābho yasyāsti tad utpattimat । utpatti mittvamanūdya tadanityamityanityatvavidhiḥ । tathā ca satyutpattimattvamanityatve niyatamākhyātam ।

<h2 id='157,iii'>157,iii <small><small></small></small></h2>

svabhāvaṃ bhūtaḥ tadātmako dharmaḥ । tasya bhedena । bhedaṃ hetūkṛtya prayogaḥ । anutpannebhyo hi vyāvṛttimāśrityotpanno bhāva ityucyate । saiva vyāvṛttiryadā vyāvṛttyantaranirapekṣā vaktumiṣyate tadā vyatirekiṇīva nirdiśyate — bhāvasya utpattiriti । tayā ca vyatiriktayevotpattyā viśiṣṭaṃ vastu utpattimaduktam । tena svabhāvabhūtena dharmeṇa kalpitabhedena <158> viśiṣṭaḥ svabhāvaḥ prayukto draṣṭavyaḥ ॥

<h1 id='3.11'>3.11</h1>

<h2 id='158,i'>158,i <small><small>(<a href='docExplore?doc_id=NBṬ_158,i_158,iii'>NBṬ_158,i_158,iii</a>)</small></small></h2>

("yat kṛtakaṃ tadanityamityupādhibhedena ॥ 11 ॥") (NB 3.11)

<h2 id='158,ii'>158,ii <small><small></small></small></h2>

yat kṛtakamiti kṛtakatvamanūdya anityatvaṃ vidhīyata iti anityatve niyataṃ kṛtakatvamuktam । ato vyāptiranityatvena kṛtakatvasya darśitā । upādhibhedena svabhāvasya prayoga iti saṃbandhaḥ । upādhirviśeṣaṇam । tasya bhedena bhinnenopādhinā viśiṣṭaḥ svabhāvaḥ prayukta ityarthaḥ ।

<h2 id='158,iii'>158,iii <small><small></small></small></h2>

iha kadācicchuddha evārtha ucyate, kadācidavyatiriktena viśeṣaṇena viśiṣṭaḥ kadācidvyatiriktena । devadatta iti śuddhaḥ, lambakarṇa ityabhinnakarṇadvayaviśiṣṭaḥ, citraguriti vyatiriktacitragavīviśiṣṭaḥ । tadvat sattvaṃ śuddham, utpatimattvamavyatiriktaviśeṣaṇam, kṛtakatvaṃ vyatiriktaviśeṣaṇam ॥

<159>

<h1 id='3.12'>3.12</h1>

<h2 id='159,i'>159,i <small><small>(<a href='docExplore?doc_id=NBṬ_159,i_159,iii'>NBṬ_159,i_159,iii</a>)</small></small></h2>

nanu ca citraguśabde vyatiriktasya viśeṣaṇasya vācakaścitraśabdo gośabdaścāsti । kṛtakaśabde tu nirviśeṣaṇavācinaḥ śabdasya prayogostītyāśaṅkyāha —
("apekṣitaparavyāpāro hi bhāvaḥ svabhāvaniṣpattau kṛtaka iti ॥ 12 ॥") (NB 3.12)

<h2 id='159,ii'>159,ii <small><small></small></small></h2>

apekṣiteti । pareṣāṃ kāraṇānāṃ vyāpāraḥ svabhāvasya niṣpattau — niṣpattyarthamapekṣitaḥ paravyāpāro yana sa tathoktaḥ । hīti yasmādarthe । yasmādapekṣitaparavyāpāraḥ kṛtaka ucyate tasmād vyatiriktena viśeṣaṇena viśiṣṭaḥ svabhāva ucyate । yadyapi vyatiriktaṃ viśeṣaṇapadaṃ na prayuktaṃ tathāpi kṛtakaśabdenaiva vyatiriktaṃ viśeṣaṇapadamantarbhāvitam । ata eva saṃjñāprakāro'yaṃ kṛtakaśabdo yasmāt saṃjñāyāmayaṃ kanpratyayo vihitaḥ । yatra ca viśeṣaṇamantarbhāvyate tatra viśeṣaṇapadaṃ na prayujyate ।

<h2 id='159,iii'>159,iii <small><small></small></small></h2>

kvacittu pratīyamānaṃ viśeṣaṇaṃ yathā kṛta ityukte hatubhirityatat pratāyate । tatra ca hetuśabdaḥ prayujyate, kadācinna vā prayujyate ॥

<h1 id='3.13'>3.13</h1>

<h2 id='159,iv'>159,iv <small><small>(<a href='docExplore?doc_id=NBṬ_159,iv_160,ii'>NBṬ_159,iv_160,ii</a>)</small></small></h2>

("evaṃ pratyayabhedabheditvādayo'pi draṣṭavyāḥ ॥ 13 ॥") (NB 3.13)

<h2 id='159,v'>159,v <small><small></small></small></h2>

prayujyamānasva śabdaśca yathā pratyayabhedabhediśabde pratyayabhedaśabdaḥ । yathā ca kṛtakaśabdo bhinnaviśeṣaṇasvabhāvābhidhāyī evaṃ pratyayabhedabheditvamādiryeṣāṃ prayatnāntarīyakatvādīnāṃ te'pi svabhāvahetoḥ prayogā bhinnaviśeṣaṇasvabhāvābhidhāyino draṣṭavyāḥ ।

<h2 id='159,vi'>159,vi <small><small></small></small></h2>

pratyayānāṃ kāraṇānāṃ bhedo viśeṣastena pratyayakālābhedenaṃ bhettuṃ śīlaṃ yasyasa pratyayabhedabhedī śabdastasya bhāvaḥ pratyayabhedabheditvam । tataḥ pratyayabhedabheditvācchabdasya kṛtakatvaṃ sādhyate । prayatnānantarīyakatvādanityatvam । tatra pratyayabhedaśabdo vyatiriktaviśeṣaṇābhidhāyī pratyayabhedabhediśabde prayuktaḥ । prayatnānantarīyakaśabde ca prayatnaśabdaḥ ।

<160>

<h2 id='160,i'>160,i <small><small></small></small></h2>

tadevaṃ trividhaḥ svabhāvahetuprayogo darśitaḥ śuddho'vyatiriktaviśeṣaṇo vyatiriktaviśeṣaṇaśca ।

<h2 id='160,ii'>160,ii <small><small></small></small></h2>

evamarthaṃ caitadākhyātam — vācakabhedānmā bhūt kasyacitsvabhāvahetāvapi prayukte vyāmoha iti ॥

<h1 id='3.14'>3.14</h1>

<h2 id='160,iii'>160,iii <small><small></small></small></h2>

("sannutpattimān kṛtako vā śabda iti pakṣadharmopadarśanam ॥ 14 ॥") (NB 3.14)

<h1 id='3.15'>3.15</h1>

<h2 id='160,iv'>160,iv <small><small>(<a href='docExplore?doc_id=NBṬ_160,iv_160,v'>NBṬ_160,iv_160,v</a>)</small></small></h2>

atha kimete svabhāvahetavaḥ siddhasambandhe svabhāve sādhye prayoktavyā āhosvidasiddhasambandha ityāśaṅkya siddhasambandhe prayoktavyā iti darśayitumāha —
("sarva ete sādhanadharmā yathāsvaṃ pramāṇauḥ siddhasādhanadharmamātrānuvandha eva sādhyadharme'vagantavyāḥ ॥ 15 ॥") (NB 3.15)

<h2 id='160,v'>160,v <small><small></small></small></h2>

sarva eta iti । gamakatvāt sādhanāni, parāśritatvācca dharmāḥ, sādhanadharmā eva <161> sādhanadharmamātram । mātraśabdenādhikasyāpekṣaṇīyasya nirāsaḥ । tasyānubandho'nugamanamanvayaḥ । siddhaḥ sādhanadharmamātrānubandho yasya sa tathoktaḥ । kena siddha ityāha — yathāsvaṃ pramāṇairiti । yasya sādhyadharmasya yadātmīyaṃ pramāṇaṃ tenaiva pramāṇena siddha ityarthaḥ । svabhāvahetūnāṃ ca bahubhedatvāt saṃbandhasādhanānyapi pramāṇāni bahūnīti pramāṇairiti bahuvacananirdeśaḥ । gamayitavyatvāt sādhyaḥ, parāśritatvācca dharmaḥ sādhyadharmaḥ ।

<h2 id='161,i'>161,i <small><small>(<a href='docExplore?doc_id=NBṬ_161,i_162,ii'>NBṬ_161,i_162,ii</a>)</small></small></h2>

tadayaṃ paramārthaḥ — na hetuḥ pradīpavad yogyatayā gamako'pi tu nāntarīyakatayā viniścitaḥ । sādhyāvinābhāvitvaniścayanameva hi hetoḥ sādhyapratipādanavyāpāro nānyaḥ kaścit ।

<162>

<h2 id='162,i'>162,i <small><small></small></small></h2>

prathamaṃ bādhakena pramāṇena sādhyapratibandho niścetavyo hetoḥ । punaranumānakāle sādhanaṃ sādhya nāntarīyakaṃ sāmānyena smartavyam । kṛtakatvaṃ nāmānitya svabhāvamiti sāmānyena smṛtamartha punarviśeṣe yojayati — idamapi kṛtakatvaṃ śabde vartamānamanitya svabhāvameveti ।

<h2 id='162,ii'>162,ii <small><small></small></small></h2>

tatra sāmānyasmaraṇaṃ liṅgajñānam । viśiṣṭasya tu śabdagatakṛtakatvasyā 'nityatvasvabhāvasya smaraṇamanumānajñānam । tathā ca satyavinābhāvitvajñānameva parokṣārthapratipādakatvaṃ nāma । tena niścitatanmātrānubandhe sādhyadharme svabhāvahetavaḥ prayoktavyā nānyatretyuktam ॥

<h1 id='3.16'>3.16</h1>

<h2 id='162,iii'>162,iii <small><small>(<a href='docExplore?doc_id=NBṬ_162,iii_162,iv'>NBṬ_162,iii_162,iv</a>)</small></small></h2>

yadyevaṃ sambandho niścetavyaḥ sādhyasya sādhanena saha । sādhanadharmamātrānubandhastu sādhyasya kasmānniścito mṛgyata ityāha —
("tasyaiva tatsvabhāvatvāt ॥ 16 ॥") (NB 3.16)

<h2 id='162,iv'>162,iv <small><small></small></small></h2>

tasyaiveti siddhasādhanadharmamātrānubandhasya । tatsvabhāvatvāditi sādhanadharmaravabhāvatvāt । yo hi sādhyadharmaḥ sādhanadharmamātrānubandhavāt sa eva tasya sādhanadharmasya svabhāvo nānyaḥ ॥

<h1 id='3.17'>3.17</h1>

<h2 id='162,v'>162,v <small><small>(<a href='docExplore?doc_id=NBṬ_162,v_162,vi'>NBṬ_162,v_162,vi</a>)</small></small></h2>

bhavatu īdṛśa eva svabhāvaḥ । svabhāva eva tu sādhye kasmāddhetuprayogaḥ ?
("svabhāvasya ca hetutvāt ॥ 17 ॥") (NB 3.17)

<h2 id='162,vi'>162,vi <small><small></small></small></h2>

svabhāvasya ca hetutvāt । svabhāva eva iha hetuḥ prakrāntaḥ । tasmāt sa eva sādhyaḥ kartavyaḥ yaḥ sādhanasya svabhāvaḥ syāt । sādhanadharmamātrānubandhavāṃśca svabhāvo nānyaḥ ॥

<h1 id='3.18'>3.18</h1>

<h2 id='162,vii'>162,vii <small><small>(<a href='docExplore?doc_id=NBṬ_162,vii_162,viii'>NBṬ_162,vii_162,viii</a>)</small></small></h2>

yadi sādhyadharmaḥ sādhanasya svabhāvaḥ syāt pratijñārthaikadeśastarhi hetuḥ syādityāha —
("vastutastayostādātmyam ॥ 18 ॥") (NB 3.18)

<h2 id='162,viii'>162,viii <small><small></small></small></h2>

vastuta iti । vastutaḥ paramārthataḥ sādhyasādhanayostādātmyam । samāropitastu sādhyasādhanabhedaḥ । sādhyasādhanabhāvo hi niścayārūḍhe rūpe । niścayārūḍhaṃ ca rūpaṃ samāropitena <163> bhedenetaretaravyāvṛttikṛtena bhinnamiti anyat sādhanam, anyat sādhyam । dūrāddhi śākhādimānartho bṛkṣa iti niścīyate na śiṃśapeti । atha ca sa eva vṛkṣaḥ saiva śiṃśapā । tasmādabhinnamapi vastu niścayo bhinnamādarśayati vyāvṛttibhedena । tasmānniścayārūḍharūpāpekṣayā anyat sādhanama anyat sādhyam । ato na pratijñārthaikadeśo hetuḥ । vāstavaṃ ca tādātmyamiti ॥

<h1 id='3.19'>3.19</h1>

<h2 id='163,i'>163,i <small><small>(<a href='docExplore?doc_id=NBṬ_163,i_163,iii'>NBṬ_163,i_163,iii</a>)</small></small></h2>

kasmāt punaḥ sādhanadharmamātrānubandhyeva sādhyaḥ svabhāvo nānya ityāha —
("tanniṣpattāvaniṣpannasya tatsvabhāvatvābhāvāt ॥ 19 ॥") (NB 3.19)

<h2 id='163,ii'>163,ii <small><small></small></small></h2>

tanniṣpattāviti । yo hi yannānubadhnāti sa tanniṣpattāvaniṣpannaḥ । tasya tanniṣpattāvaniṣpannasya sādhanasvabhāvatvamayuktam । yato niṣpattyaniṣpattī bhāvābhāvarūpe । bhāvābhāvau ca parasparaparihāreṇa sthitau । yadi ca pūrvaniṣpannasya, aniṣpannasya caikyaṃ bhavedekasyaivārthasya bhāvābhāvau syātāṃ yugapat । na ca viruddhayorbhāvābhāvayoraikyaṃ yujyate, viruddhadharmasaṃsargātmakatvādekatvābhāvasya ।

<h2 id='163,iii'>163,iii <small><small></small></small></h2>

kiñca paścādutpadyamānaṃ pūrvaniṣpannādbhinnahetukam । hetubhedapūrvakaśca kāryabhedaḥ । tato niṣpannāniṣpannayorviruddhadharmasaṃsargātmako bhedo bhedahetuśca kāraṇabheda iti kuta ekatvam ? tasmāt sādhanadharmamātrānubandhyeva sādhyaḥ svabhāvo nānyaḥ ॥

<h1 id='3.20'>3.20</h1>

<h2 id='163,iv'>163,iv <small><small>(<a href='docExplore?doc_id=NBṬ_163,iv_163,v'>NBṬ_163,iv_163,v</a>)</small></small></h2>

mā bhūt paścānniṣpannaḥ pūrvajasya svabhāvaḥ । sādhyastu kasmānna bhavatītyāha —
("vyabhicārasaṃbhavācca ॥ 20 ॥") (NB 3.20)

<h2 id='163,v'>163,v <small><small></small></small></h2>

vyabhicāretyādi । pūrvajena paścānniṣpannasya vyabhicāraḥ parityāgo yastasya saṃbhavācca <164> na pūrvaniṣpannasya paścānniṣpannaḥ sādhyaḥ । tasmāt sādhanadharmamātrānubandhyeva svabhāvaḥ । sa eva ca sādhyaḥ । tathā ca siddhasādhanadharmamātrānubandha eva svabhāve svabhāvahetavaḥ prayoktavyā iti sthitam ॥

<h1 id='3.21'>3.21</h1>

<h2 id='164,i'>164,i <small><small>(<a href='docExplore?doc_id=NBṬ_164,i_164,iv'>NBṬ_164,i_164,iv</a>)</small></small></h2>

("kāryahetoḥ prayogaḥ — yatra dhūmastatrāgniḥ । yathā mahānasādau । asti ceha dhūma iti ॥ 21 ॥") (NB 3.21)

<h2 id='164,ii'>164,ii <small><small></small></small></h2>

kāryahetoḥ prayogaḥ । sādharmyavāniti prakaraṇādapekṣaṇīyam । yatra dhūma iti dhūmamanūdya tatrāgnirityagne rvidhiḥ । tathā ca niyamārthaḥ pūrvavadavagantavyaḥ । tadanena kāryakāraṇabhāvanimittā vyāptirdarśitā ।

<h2 id='164,iii'>164,iii <small><small></small></small></h2>

vyāptisādhanapramāṇaviṣayaṃ darśayitumāha — yathā mahānasādāviti । mahānasādau hi pratyakṣānupalambhābhyāṃ kāryakāraṇabhāvātmāvinābhāvo niścitaḥ ।

<h2 id='164,iv'>164,iv <small><small></small></small></h2>

asti ceheti sādhyadharmiṇi pakṣadharmopasaṃhāraḥ ॥

<h1 id='3.22'>3.22</h1>

<h2 id='164,v'>164,v <small><small>(<a href='docExplore?doc_id=NBṬ_164,v_164,vi'>NBṬ_164,v_164,vi</a>)</small></small></h2>

("ihāpi siddha eva kāryakāraṇabhāve kāraṇe sādhye kāryaheturvaktavyaḥ ॥ 22 ॥") (NB 3.22)

<h2 id='164,vi'>164,vi <small><small></small></small></h2>

ihāpīti । na kevalaṃ svabhāvahetāvihāpi kāryahetau । siddha eveti niścite kāryakāraṇatve । kāryakāraṇabhāva niścayo hyavaśyaṃ kartavyaḥ । yato na yogyatayā heturgamako'pi tu nāntarīyakatvādityuktam ॥

<165>

<h1 id='3.23'>3.23</h1>

<h2 id='165,i'>165,i <small><small>(<a href='docExplore?doc_id=NBṬ_165,i_165,ii'>NBṬ_165,i_165,ii</a>)</small></small></h2>

sādharmyavānsvabhāvakāryānupalambhānāṃ prayogo darśitaḥ । vaidharmyavantaṃ darśayitumāha —
("vaidharmyavataḥ prayogaḥ — yat sadupalabdhilakṣaṇaprāptaṃ tadupalabhyata eva । yathā nīlādiviśeṣaḥ । na caivamihopalabdhilakṣaṇaprāptasya sata upalabdhirghaṭasyetyanupalabdhiprayogaḥ ॥ 23 ॥") (NB 3.23)

<h2 id='165,ii'>165,ii <small><small></small></small></h2>

vaidharmyavata iti yat sadupalabdhilakṣaṇaprāptamiti yat sat dṛśyamityastitvānuvādaḥ । tadupalabhyata ityupalambhavidhiḥ । tadanena dṛśyasya sattvaṃ darśanaviṣayatvena vyāptaṃ kathitam, asattvanivṛttiśca sattvama । anupalambhanivṛttiśca upalambhaḥ । tena sādhyanivṛttyanuvādena sādhananivṛttirvihitā । tathā ca sādhyanivṛttiḥ sādhananivṛttau niyatatvāt sādhananivṛttyā vyāptā kathitā । yadi ca dharmiṇi sādhyadharmo na bhaved heturapi na bhavet । hetvabhāvena sādhyābhāvasya vyāptatvāt । asti ca hetuḥ । ato vyāpakasya sādhanābhā vasyābhāvād vyāpyasya sādhyābhāvasyābhāva iti sādhyagati rbhavati । tato vaidharmyaprayoge sādhanābhāve sādhyābhāvo niyato darśanīyaḥ sarvatriti nyāyaḥ ॥

<166>

<h1 id='3.24'>3.24</h1>

<h2 id='166,i'>166,i <small><small>(<a href='docExplore?doc_id=NBṬ_166,i_166,ii'>NBṬ_166,i_166,ii</a>)</small></small></h2>

svabhāvahetorvaidharmyaprayogamāha —
("asatyanityatve nāstyeva sattvamutpattimattvaṃ kṛtakatvaṃ vā । saṃśca śabda utpattimān kṛtako veti svabhāvahetoḥ prayogaḥ ॥ 24 ॥") (NB 3.24)

<h2 id='166,ii'>166,ii <small><small></small></small></h2>

asatyanityatva iti । ihānityatvasya sādhyasyābhāvo hetorabhāve niyata ucyate । tena hetvabhāvena sādhyābhāvo vyāpta uktastriṣvapi svabhāvahetuṣu । sannutpattimān kṛtako vā śabda iti trayāṇāmapi pakṣadharmatvapradarśanam । iha ca sādhanābhāvasya vyāpakasyābhāva uktaḥ । tato vyāpyo'pi sādhyābhāvo nivartata iti sādhyagatiḥ ॥

<h1 id='3.25'>3.25</h1>

<h2 id='166,iii'>166,iii <small><small>(<a href='docExplore?doc_id=NBṬ_166,iii_166,iv'>NBṬ_166,iii_166,iv</a>)</small></small></h2>

kāryahetorvaidha rmyavatprayogamāha —
("asatyagnau na bhavatyeva dhūmaḥ । atra cāsti dhūma iti kāryahetoḥ prayogaḥ ॥ 25 ॥") (NB 3.25)

<h2 id='166,iv'>166,iv <small><small></small></small></h2>

asatyagnāviti । ihāpi vahnyabhāvo dhūmābhāvena vyāpta uktaḥ । asti cātra dhūma iti vyāpakasya dhūmābhāvasyābhāva uktaḥ । tato vyāpyasya vahnyabhāvasyābhāve sādhyagatiḥ ॥

<h1 id='3.26'>3.26</h1>

<h2 id='166,v'>166,v <small><small>(<a href='docExplore?doc_id=NBṬ_166,v_167,ii'>NBṬ_166,v_167,ii</a>)</small></small></h2>

nanu ca sādharmyavati vyatireko noktaḥ । vaidharmyavati cānvayaḥ । tat kathametat trirūpaliṅgākhyānamityāha —
<167>
("sādharmyeṇāpi hi prayoge'rthādvadharmyagatiriti ॥ 26 ॥") (NB 3.26)

<h2 id='167,i'>167,i <small><small></small></small></h2>

sādharmyeṇeti । sādharmyeṇāpi abhidheyena yukte prayoge kriyamāṇe arthāt sāmarthyāt vaidharmyasya vyatirekasya gatirbhavatīti । hīti yasmāt । tasmāt trirūpaliṅgākhyānametat ।

<h2 id='167,ii'>167,ii <small><small></small></small></h2>

yadi nāma vyatireko'nvayavatā noktastathāpi anvayavacanasāmarthyādevāvasīyate ॥

<h1 id='3.27'>3.27</h1>

<h2 id='167,iii'>167,iii <small><small>(<a href='docExplore?doc_id=NBṬ_167,iii_167,iv'>NBṬ_167,iii_167,iv</a>)</small></small></h2>

katham ?
("asati tasmin sādhyena hetoranvayābhāvāt ॥ 27 ॥") (NB 3.27)

<h2 id='167,iv'>167,iv <small><small></small></small></h2>

asati tasmin vyatirekebuddhyādhyavasite sādhyena hetoranvayasya buddhyādhyavasitasyābhāvāt । sādhye niyataṃ sādhanamanvayavākyādavasyatā sādhyābhāve sādhanaṃ nāśaṅkanīyam । <168> itarathā sādhyaniyatameva na pratītaṃ syāt । sādhyābhāve ca sādhanābhāvagatirvyatirekagatiḥ । ataḥ sādhyaniyatasya sādhanasyābhidhānasāmarthyādanvayavākye'vasito vyatirekaḥ ॥

<h1 id='3.28'>3.28</h1>

<h2 id='168,i'>168,i <small><small>(<a href='docExplore?doc_id=NBṬ_168,i_168,ii'>NBṬ_168,i_168,ii</a>)</small></small></h2>

("tathā vaidharmyeṇāpyanvayagatiḥ ॥ 28 ॥") (NB 3.28)

<h2 id='168,ii'>168,ii <small><small></small></small></h2>

tatheti । yathā'nvayavākye tathā'rthādeva vaidharmyeṇa prayoge'nvayasyānabhidhīyamānasyāpi gatiḥ ॥ 

<h1 id='3.29'>3.29</h1>

<h2 id='168,iii'>168,iii <small><small>(<a href='docExplore?doc_id=NBṬ_168,iii_168,iv'>NBṬ_168,iii_168,iv</a>)</small></small></h2>

katham ?
("asati tasmin sādhyābhāve hetvabhāvasyāsiddheḥ ॥ 29 ॥") (NB 3.29)

<h2 id='168,iv'>168,iv <small><small></small></small></h2>

asati tasmin anvaye buddhigṛhīte sādhyābhāve hetvabhāvasyāsiddheranavasāyāt । hetvabhāve sādhyābhāvaṃ niyataṃ vyatirekavākyādavasyatā hetusaṃbhave sādhyābhāvo nāśaṅkanīyaḥ । itarathā hetvabhāve niyato na syāt pratītaḥ । hetusattve ca sādhyasattva gatiranvayagatiḥ । ataḥ sādhanābhāva niyatasya sādhyābhāvasyābhidhānasāmarthyād vyatirekavākye'nvayagatiḥ ॥

<169>

<h1 id='3.30'>3.30</h1>

<h2 id='169,i'>169,i <small><small>(<a href='docExplore?doc_id=NBṬ_169,i_169,ii'>NBṬ_169,i_169,ii</a>)</small></small></h2>

yadi nāmākāśādau sādhyābhāve sādhanābhāvastathāpi kimiti hetusaṃbhave sādhyasaṃbhava ityāha —
("na hi svabhāvapratibandhe'satyekasya nivṛttāvaparasya niyamena nivṛttiḥ ॥ 30 ॥") (NB 3.30)

<h2 id='169,ii'>169,ii <small><small></small></small></h2>

nahīti । svabhāvena pratibandho yastasminnasatyekasya sādhyasya nivṛttyā nāparasya sādhanasya niyamena yuktā niyamavatī nivṛttiḥ ॥

<h1 id='3.31'>3.31</h1>

<h2 id='169,iii'>169,iii <small><small>(<a href='docExplore?doc_id=NBṬ_169,iii_170,i'>NBṬ_169,iii_170,i</a>)</small></small></h2>

("sa ca dviprakāraḥ sarvasya । tādātmyalakṣaṇastadutpattilakṣaṇaścetyuktam ॥ 31 ॥") (NB 3.31)

<170>

<h2 id='170,i'>170,i <small><small></small></small></h2>

sa ca svabhāvapratibandho dviprakāraḥ sarvasya pratibaddhasya । tādātmyaṃ lakṣaṇaṃ nimittaṃ yasya sa tathoktaḥ । tadutpattirlakṣaṇaṃ nimittaṃ yasya sa tathoktaḥ । yo yatra pratibaddhastasya sa pratibandhaviṣayo'rthaḥ svabhāvaḥ kāraṇaṃ vā syāt । anyasmin pratibaddhatvānupapatteḥ । tasmād dviprakāraḥ sa ityuktam । sa ca sārdhye'rthe liṅgasya ityatrāntare'bhihitaḥ ॥

<h1 id='3.32'>3.32</h1>

<h2 id='170,ii'>170,ii <small><small>(<a href='docExplore?doc_id=NBṬ_170,ii_170,iii'>NBṬ_170,ii_170,iii</a>)</small></small></h2>

("tenaṃ hi nivṛttiṃ kathayatā pratibandho darśanīyaḥ । tasmāt nivṛttivacanamākṣiptapratibandhopadarśanabheva bhavati । yacca pratibandhopadarśanaṃ tadevānvayavacanamityekenāpi vākyenānvayamukhena vyatirekamukhena vā prayuktena sapakṣāsapakṣayorliṅgasya sadasattvakhyāpanaṃ kṛtaṃ bhavatīti nāvaśyaṃ vākyadvayaprayogaḥ ॥ 32 ॥") (NB 3.32)

<h2 id='170,iii'>170,iii <small><small></small></small></h2>

hiryasmādarthe । yasmāt svabhāvapratibandhe nivartyanivartakabhāvastena sādhyasya nivṛttau sādhanasya nivṛttiṃ kathayatā pratibandho nivartyanivartakayordarśanīyaḥ । yadi hi sādhanaṃ sādhye pratibaddhaṃ bhaved evaṃ sādhyanivṛttau tanniyamena nivarteta । yataśca tasya pratibandho darśanīyaḥ tasmāt sādhyanivṛttau yat sādhananivṛttivacanaṃ tenākṣiptaṃ pratibandhopadarśanam । yacca tadākṣiptaṃ pratibandhopadarśanaṃ tadevānvayavacanam । pratibandhaścedavaśyaṃ darśayitavyo na vaktavyastarhyanvayaḥ । yasmād dṛṣṭānte pramāṇena pratibandho darśyamāna evānvayo nāparaḥ kaścit, <171> tasmānnivartyanivartakayoḥ pratibandho jñātavyaḥ । tathā cānvaya eva jñāto bhavati । itiśabdo hetau । yasmādanvaye'pi vyatirekagatiḥ vyatireke cānvayagatiḥ, tasmād ekenāpi sapakṣe cāsapakṣe ca sattvāsattvayoḥ khyāpanaṃ kṛtam ।

<h2 id='171,i'>171,i <small><small>(<a href='docExplore?doc_id=NBṬ_171,i_171,ii'>NBṬ_171,i_171,ii</a>)</small></small></h2>

anvayo mukhamupāyo'bhidheyatvād yasya tad anvayamukhaṃ vākyam । evaṃ vyatireko mukhaṃ yasyeti । iti hetau । yasmādekenāpi vākyena dvayagatistasmādekasmin sādhanavākye dvayoranvayavyatirekavākyayoravaśyameva prayogo na karttavyaḥ ।

<h2 id='171,ii'>171,ii <small><small></small></small></h2>

arthagatyartho hi śabdaprayogaḥ । arthaścedavagataḥ, kiṃ śabdaprayogeṇa ? ekamevānvayavākyaṃ vyatirekavākyaṃ vā prayoktavyam ॥

<h1 id='3.33'>3.33</h1>

<h2 id='171,iii'>171,iii <small><small>(<a href='docExplore?doc_id=NBṬ_171,iii_172,i'>NBṬ_171,iii_172,i</a>)</small></small></h2>

("anupalabdhāvapi — yat sad uparlābdhalakṣaṇaprāptaṃ tad upalabhyata evetyukte — anupalabhyamānaṃ tādṛśamasaditi pratīteranvayasiddhiḥ ॥ 33 ॥") (NB 3.33)

<172>

<h2 id='172,i'>172,i <small><small></small></small></h2>

anupalabdhāvapi vyatirekeṇo ktenānvayagatiḥ । yat sad upalabdhilakṣaṇaprāptamiti sādhyasya — asadvyavahārayogyatvasya nivṛttiṃ dṛśyasattva rūpāmāha । tadupalabhyata evetyanupalambhasya nivṛttimupalambharūpāmāha । tadanena sādhyanivṛttiḥ sādhananivṛttyā vyāptā darśitā । yadi ca sādhanasaṃbhavepi sādhyanivṛttirbhavet na sādhanābhāvena vyāptā bhavet । ato vyāptiṃ pratipadyamānena sādhanasaṃbhavaḥ sādhyasaṃbhavena vyāptaḥ pratipattavyaḥ । ata evāha — anupalabhyamānaṃ tādṛśamiti dṛśyamasaditi pratīteḥ saṃpratyayād anvayasiddhiriti ॥

<h1 id='3.34'>3.34</h1>

<h2 id='172,ii'>172,ii <small><small>(<a href='docExplore?doc_id=NBṬ_172,ii_172,iii'>NBṬ_172,ii_172,iii</a>)</small></small></h2>

("dvayorapyanayoḥ prayogayornāvaśyaṃ pakṣanirdeśaḥ ॥ 34 ॥") (NB 3.34)

<h2 id='172,iii'>172,iii <small><small></small></small></h2>

yataśca sādhanaṃ sādhyadharmapratibaddhaṃ tādātmyatadutpattibhyāṃ pratipattavyaṃ dvayorapi prayogayoḥ, tasmāt pakṣo'vaśyameva na nirdeśyaḥ । yat sādhanaṃ sādhyaniyataṃ pratītaṃ tata eva sādhyadharmiṇi dṛṣṭāt sādhyapratītiḥ । ato na kiṃcit sādhyanirdeśeneti ॥

<174>

<h1 id='3.35'>3.35</h1>

<h2 id='174,i'>174,i <small><small>(<a href='docExplore?doc_id=NBṬ_174,i_174,iii'>NBṬ_174,i_174,iii</a>)</small></small></h2>

enamevārthamanupalabdhiprayoge darśayati —
("yasmāt sādharmyavatprayoge'pi — yadupalabdhilakṣaṇaprāptaṃ sannopalabhyate so'sadvyavahāraviṣayaḥ । nopalabhyate cātropalabdhilakṣaṇaprāpto ghaṭa ityukte sāmarthyādeva neha ghaṭa iti bhavati ॥ 35 ॥") (NB 3.35)

<h2 id='174,ii'>174,ii <small><small></small></small></h2>

sādharmyavati prayogepi sāmarthyādeva neha pradeśe ghaṭa iti bhavati ।

<h2 id='174,iii'>174,iii <small><small></small></small></h2>

kiṃ punastat sāmarthyamityāha — yadupalabdhilakṣaṇaprāptaṃ sannopalabhyate — ityanupalambhānuvādaḥ । so'sadvyavahāraviṣayaḥ — ityasadvyavahārayogyatvavidhiḥ । tathā ca sati dṛśyānu<175>palambho'sadvyavahārayogyatvena vyāpto darśitaḥ । nopalabhyate ca ityādinā sādhyadharmiṇi sattvaṃ liṅgasya darśitam । yadi ca sādhyadharmastatra sādhyadharmiṇi na bhavet sādhanarmo'pi na bhavet । sādhyaniyatatvāt tasya sādhanadharmasyeti sāmarthyama ॥

<h1 id='3.36'>3.36</h1>

<h2 id='175,i'>175,i <small><small>(<a href='docExplore?doc_id=NBṬ_175,i_175,iii'>NBṬ_175,i_175,iii</a>)</small></small></h2>

("tathā vaidharmyavatprayoge'pi — yaḥ sadvyavahāraviṣaya upalabdhilakṣaṇaprāptaḥ, sa upalabhyata eva । na tathā'tra tādṛśo ghaṭa upalabhyata ityukte sāmarthyādeva neha sadvyavahāraviṣaya iti bhavati ॥ 36 ॥") (NB 3.36)

<h2 id='175,ii'>175,ii <small><small></small></small></h2>

yathā sādharmyavatprayoge tathā vaidharmyavatprayoge'pi sāmarthyādeva neha sadvyavahāraviṣayo'sti ghaṭa iti bhavati ।

<h2 id='175,iii'>175,iii <small><small></small></small></h2>

sāmarthya darśayitumāha — yaḥ sadvyavahāraviṣaya iti vidyamānaḥ । upalabdhilakṣaṇaprāpta iti dṛśyaḥ ityeṣā sādhyanivṛttiḥ । sa upalabhyata eveti sādhananivṛttiriti । anena ca sādhyanivṛttiḥ sādhananivṛttyā vyāptā darśitā । na tatheti — yathā'nyo dṛśya upalabhyate na tathātra pradeśe tādṛśa iti dṛśyo ghaṭa upalabhyata iti । anena sādhyanivṛttervyāpikā nivṛttirasatī sādhyadharmiṇi darśitā । yadi ca sādhyadharmaḥ sādhyadharmiṇi na syāt sādhanadharmo'pi na bhavet । <176> asti ca sādhanadharma iti sāmarthyam । ataḥ sāmarthyāt nātsyatra ghaṭa iti pratīterna pakṣanirdeśaḥ । evaṃ kāryasvabhāvahetvorapi sāmarthyāt saṃpratyaya iti na pakṣanirdeśaḥ ॥

<h1 id='3.37'>3.37</h1>

<h2 id='176,i'>176,i <small><small></small></small></h2>

("kīdṛśaḥ punaḥ pakṣa iti nirdeśyaḥ ? ॥ 37 ॥") (NB 3.37)

<h1 id='3.38'>3.38</h1>

<h2 id='176,ii'>176,ii <small><small>(<a href='docExplore?doc_id=NBṬ_176,ii_176,iv'>NBṬ_176,ii_176,iv</a>)</small></small></h2>

kīdṛśaḥ purararthaḥ pakṣa iti — anenaśabdena nirdeśyo vaktavyaḥ ? ityāha —
("svarūpeṇaiva svayamiṣṭo'nirākṛtaḥ pakṣa iti ॥ 38 ॥") (NB 3.38)

<h2 id='176,iii'>176,iii <small><small></small></small></h2>

svarūpeṇaiveti sādhyatvenaiva । svayamiti vādinā । iṣṭa iti — nokta evāpi tviṣṭo'pītyarthaḥ । evaṃbhūtaḥ san pratyakṣādibhiḥ anirākṛto yo'rthaḥ sa pakṣa ityucyate ।

<h2 id='176,iv'>176,iv <small><small></small></small></h2>

atha yadi pakṣo na nirdeśyaḥ, kathamanirdeśyasya lakṣaṇamuktam ? na sādhanavākyāvayavatvādasya lakṣaṇamuktamapi tvasādhyaṃ kecit sādhyam, sādhyaṃ cāsādhyaṃ kecit pratipannāḥ । tat sādhyāsādhyavipratipattinikāraṇārthaṃ pakṣalakṣaṇamuktam ॥

<h1 id='3.39'>3.39</h1>

<h2 id='176,v'>176,v <small><small>(<a href='docExplore?doc_id=NBṬ_176,v_176,vi'>NBṬ_176,v_176,vi</a>)</small></small></h2>

svarūpeṇeṣṭa ityasya vivaraṇama —
("svarūpeṇeti sādhyatveneṣṭaḥ ॥ 39 ॥") (NB 3.39)

<h2 id='176,vi'>176,vi <small><small></small></small></h2>

sādhyatveneṣṭa iti । pakṣasya sādhyatvānnāparamasti rūpam । ataḥ svarūpaṃ sādhyatvamiti ॥

<h1 id='3.40'>3.40</h1>

<h2 id='176,vii'>176,vii <small><small>(<a href='docExplore?doc_id=NBṬ_176,vii_176,viii'>NBṬ_176,vii_176,viii</a>)</small></small></h2>

evaśabdaṃ vivaritumāha —
("svarūpeṇaiveti sādhyatvenaiveṣṭo na sādhanatvenāpi ॥ 40 ॥") (NB 3.40)

<h2 id='176,viii'>176,viii <small><small></small></small></h2>

svarūpeṇaiveti । nanu caivaśabdaḥ kevala eva pratyavamarṣṭavyastat kimarthaṃ svarūpaśabdena <177> saha pratyavamṛṣṭaḥ ? ucyate । evaśabdo nipāto dyotakaḥ । padāntarābhihitasyārthasya viśeṣaṃ dyotayati iti padāntareṇa viśeṣyavācinā saha nirdiṣṭaḥ । na sādhanatvenāpīti । yat sādhanatvena nirdiṣṭaṃ tat sādhanatveneṣṭam । asiddhatvācca sādhyatvenāpīṣṭam । tasya nivṛttyartha evaśabdaḥ ॥

<h1 id='3.41'>3.41</h1>

<h2 id='177,i'>177,i <small><small>(<a href='docExplore?doc_id=NBṬ_177,i_177,iii'>NBṬ_177,i_177,iii</a>)</small></small></h2>

tadudāharati —
("yathā śabdasyānityatve sādhye cākṣuṣatvaṃ hetuḥ, śabde'siddhatvāt sādhyam । na punastadiha sādhyatvenaiveṣṭam, sādhanatvenābhidhānāt ॥ 41 ॥") (NB 3.41)

<h2 id='177,ii'>177,ii <small><small></small></small></h2>

yatheti । śabdasyānityatve sādhye cākṣuṣatvaṃ hetuḥ śabde'siddhatvāt sādhyam — ityanena sādhyatveneṣṭimāha ।

<h2 id='177,iii'>177,iii <small><small></small></small></h2>

tad iti cākṣuṣatvam । iheti śabde । sādhyatvenaiveṣṭam — iti sādhyatveneṣṭiniyamābhāvamāha । sādhanatvenābhidhānād iti — yataḥ sādhanatvenābhihitam, ataḥ sādhanatvenāpīṣṭam । na sādhyatvenaiveti ॥

<h1 id='3.42'>3.42</h1>

<h2 id='177,iv'>177,iv <small><small>(<a href='docExplore?doc_id=NBṬ_177,iv_177,v'>NBṬ_177,iv_177,v</a>)</small></small></h2>

svayamityanena svayaṃśabdaṃ vyākhyeyamupakṣipya tasyārthamāha —
("svayamiti vādinā ॥ 42 ॥") (NB 3.42)

<h2 id='177,v'>177,v <small><small></small></small></h2>

vādineti । svayaṃśabdo nipāta ātmana iti ṣaṣṭhyantasyātmaneti ca tṛtīyāntasyātha varttate । tadiha tṛtīyāntasyātmaśabdasyārthe vṛttaḥ svayaṃśabdaḥ । ātmaśabdaśca sambandhiśabdaḥ । vādī ca pratyāsannaḥ । tato yasya vādina ātmā tṛtīyārthayuktaḥ sa eva tṛtīyārthayukto nirdiṣṭo vādineti । na tu svayaṃśabdasya vādinetyeṣa paryāyaḥ ॥

<178>

<h1 id='3.43'>3.43</h1>

<h2 id='178,i'>178,i <small><small>(<a href='docExplore?doc_id=NBṬ_178,i_178,iii'>NBṬ_178,i_178,iii</a>)</small></small></h2>

kaḥ punarasau vādītyāha —
("yastadā sādhanamāha ॥ 43 ॥") (NB 3.43)

<h2 id='178,ii'>178,ii <small><small></small></small></h2>

yastadā — iti vādakāle sādhanamāha । anekavādisambhave'pi svayaṃśabdavācyasya vādino viśeṣaṇametat ।

<h2 id='178,iii'>178,iii <small><small></small></small></h2>

yadyevaṃ vādina iṣṭaḥ sādhyaḥ — ityuktam । etena ca kimuktena ? anena tadā vādakāle tena vādinā svayaṃ yo dharmaḥ sādhayitumiṣṭaḥ sa eva sādhyo netaro dharma ityuktaṃ bhavati । vādino'niṣṭadharmasādhyatvanivarttanamasya vacanasya phalamiti yāvat ॥

<h1 id='3.44'>3.44</h1>

<h2 id='178,iv'>178,iv <small><small>(<a href='docExplore?doc_id=NBṬ_178,iv_179,ii'>NBṬ_178,iv_179,ii</a>)</small></small></h2>

atha kasmin satyanyadharmasādhyatvasya sambhavo yannivṛttyarthaṃ tad vaktavyamityāha —
("etena yadyapi kvacicchāstre sthitaḥ sādhanamāha, tacchāstrakāreṇa tasmin dharmiṇyanekadharmābhyupagame'pi yastadā tena vādinā dharmaḥ svayaṃ sādhayitu<179>miṣṭaḥ, sa eva sādhyo netara ityuktaṃ bhavati ॥ 44 ॥") (NB 3.44)

<h2 id='179,i'>179,i <small><small></small></small></h2>

tacchāstrakāreṇeti । yacchāstraṃ tena vādinā'bhyupagataṃ tacchāstrakāreṇa tasmin sādhyadharmiṇi anekasya dharmasyābhyupagame sati anyadharmasādhyatvasambhavaḥ । tathāhi — śāstraṃ yenābhyupagataṃ tatsiddho dharmaḥ sarva eva tena sādhya ityasti vipratipattiḥ । anenāpāsyate । anekadharmābhyupagame'pi sati sa eva sādhyo yo vādina iṣṭo nānya iti ।

<h2 id='179,ii'>179,ii <small><small></small></small></h2>

nanu ca śāstrānapekṣaṃ vastubalapravṛttaṃ liṅgam । ato'napekṣaṇīyatvānna śāstre sthitvā vādaḥ karttavyaḥ । satyam । āhopuruṣikayā tu yadyapi kvacicchāstre sthita iti kiñcicchāstramabhyupagataḥ sādhanamāha, tathāpi ya eva tasyeṣṭaḥ sa eva sādhya iti jñāpanāyedamuktam ॥

<h1 id='3.45'>3.45</h1>

<h2 id='179,iii'>179,iii <small><small>(<a href='docExplore?doc_id=NBṬ_179,iii_179,v'>NBṬ_179,iii_179,v</a>)</small></small></h2>

iṣṭa itīṣṭaśabdamupakṣipya vyācaṣṭe —
("iṣṭa iti yatrārthe vivādena sādhanamupanyastaṃ tasya siddhimicchatā so 'nukto'pi vacanena sādhyaḥ ॥ 45 ॥") (NB 3.45)

<h2 id='179,iv'>179,iv <small><small></small></small></h2>

yatrārtha ātmani viruddho vādaḥ prakrāntaḥ — "nāsti ātmā" — ityātmapratiṣedhavāda ātmasattāvādaviruddhaḥ, vidhipratiṣedhayorvirodhāt । tena vivādena hetunā sādhanamupanyastaṃ tasyātmārthasya siddhiṃ niścayam icchatā vādinā so'rthaḥ sādhya ityuktaṃ bhavati iṣṭaśabdena । yat tad "ityuktaṃ bhavati" iti grahaṇamante tadihāpekṣya vākyaṃ samāpayitavyam ।

<h2 id='179,v'>179,v <small><small></small></small></h2>

yadyapi parārthānumāna ukta eva sādhyo yuktaḥ, anuktopi tu vacanena sādhyaḥ, sāmarthyoktatvāt tasya ॥

<180>

<h1 id='3.46'>3.46</h1>

<h2 id='180,i'>180,i <small><small>(<a href='docExplore?doc_id=NBṬ_180,i_180,iii'>NBṬ_180,i_180,iii</a>)</small></small></h2>

kuta etadityāha —
("tadadhikaraṇatvādvivādasya ॥ 46 ॥") (NB 3.46)

<h2 id='180,ii'>180,ii <small><small></small></small></h2>

taditi so'rtho'dhikaraṇam āśrayo yasya sa tadadhikaraṇo vivādaḥ । tasya bhāvastattvam । tasmāditi ।

<h2 id='180,iii'>180,iii <small><small></small></small></h2>

etaduktaṃ bhavati — yasmādvivādaṃ nirākarttumicchatā vādinā sādhanamupanyastaṃ tasmād yad adhikaraṇaṃ vivādasya tadeva sādhyam । yato viruddhaṃ vādamapanetuṃ sādhanamupanyastaṃ taccet na sādhyaṃ kimidānīṃ jātiniyataṃ kiṃcit sādhyaṃ syāditi ॥

<h1 id='3.47'>3.47</h1>

<h2 id='180,iv'>180,iv <small><small>(<a href='docExplore?doc_id=NBṬ_180,iv_180,v'>NBṬ_180,iv_180,v</a>)</small></small></h2>

anuktamapi parārthānumāne sādhyamiṣṭam । tadudāharati —
("yathā parārthāścakṣurādayaḥ saṃghātatvācchayanāsanādyaṅgavaditi । atrātmārthā ityanuktāvapyātmārthatā sādhyā । tena noktamātrameva sādhyam — ityuktaṃ bhavati ॥ 47 ॥") (NB 3.47)

<h2 id='180,v'>180,v <small><small></small></small></h2>

parārthā iti । cakṣurādiryeṣāṃ śrotrādīnāṃ te cakṣurādaya iti dharmī । parasmāyime parārthā iti sādhyaṃ pārārthyam । saṅghātatvāditi hetuḥ । vyāptiviṣayapradarśanaṃ ca śayanāsanādyaṅgavaditi । śayanamāsanaṃ ca te ādī yasya tacchayanāsanādi puruṣopabhogāṅgaṃ saṃghātarūpam । tadvadatra pramāṇe yadapyātmārthāścakṣurādaya ityātmārthatā noktā anuktāvapyātmārthatā sādhyā ।

<181>

<h2 id='181,i'>181,i <small><small>(<a href='docExplore?doc_id=NBṬ_181,i'>NBṬ_181,i</a>)</small></small></h2>

tathā hi — sāṃkhyenoktam — asti ātmā । tadviruddhaṃ bauddhenoktaṃ — nāstyātmeti । tataḥ sāṃkhyena svavādaviruddhaṃ bauddhavāda hetūkṛtya viruddhavādanirākaraṇāya svavādapratiṣṭhāpanāya ca sādhanamupanyastam । ato'nuktāvapyātmārthatā sādhyā, tadadhikaraṇatvād vivādasya । śayanāsanādiṣu hi puruṣopabhogāṅgeṣvātmārthatvenānvayo na prasiddhaḥ । saṅghātatvasya pārārthyamātreṇa tu siddhaḥ । tataḥ parārthā ityuktam ।

<h2 id='181,ii'>181,ii <small><small>(<a href='docExplore?doc_id=NBṬ_181,ii_181,iii'>NBṬ_181,ii_181,iii</a>)</small></small></h2>

cakṣurādaya ityatrādigrahaṇādvijñānamapi parārthaṃ sādhayitumiṣṭam । vijñānācca para ātmaiva syāt ।

<h2 id='181,iii'>181,iii <small><small></small></small></h2>

parasyārthakāri vijñānaṃ setsyatīti sāmarthyādātmārthatvaṃ sidhyati cakṣurādīnāmiti matvā parārthagrahaṇaṃ kṛtam । teneṣṭa sādhyatvavacanena noktamātram, api tu prativādino vivādāspadatvād vādinaḥ sādhayitumiṣṭamuktam, anuktaṃ vā prakaraṇagamyaṃ sādhyamityuktaṃ bhavati ॥

<182>

<h1 id='3.48'>3.48</h1>

<h2 id='182,i'>182,i <small><small>(<a href='docExplore?doc_id=NBṬ_182,i_182,iii'>NBṬ_182,i_182,iii</a>)</small></small></h2>

("anirākṛta iti — etallakṣaṇayoge'pi yaḥ sādhayitumiṣṭo'pyarthaḥ pratyakṣānumānapratītisvavacanairnirākriyate, na sa pakṣa iti pradarśanārtham ॥ 48 ॥") (NB 3.48)

<h2 id='182,ii'>182,ii <small><small></small></small></h2>

anirākṛta iti vyākhyeyam । etaditi — anantaraprakrāntaṃ yat pakṣalakṣaṇamuktaṃ sādhyatveneṣṭetyādi — etallakṣaṇena yoge'pyartho na pakṣa iti pradarśanārtham pratipādanāya anirākṛtagrahṇaṃ kṛtam ।

<h2 id='182,iii'>182,iii <small><small></small></small></h2>

kīdṛśo'rtho na pakṣaḥ sādhayitumiṣṭo'pītyāha — yaḥ sādhayitumiṣṭo'rthaḥ — pratyakṣaṃ cānumānaṃ ca pratītiśca svavacanaṃ ca — etairnirākriyate — viparītaḥ sādhyate na sa pakṣa iti ॥

<h1 id='3.49'>3.49</h1>

<h2 id='182,iv'>182,iv <small><small>(<a href='docExplore?doc_id=NBṬ_182,iv_182,vi'>NBṬ_182,iv_182,vi</a>)</small></small></h2>

("tatra pratyakṣanirākṛto yathā — aśrāvaṇaḥ śabda iti ॥ 49 ॥") (NB 3.49)

<h2 id='182,v'>182,v <small><small></small></small></h2>

tatreti । teṣu caturṣu pratyakṣādinirākṛteṣu pratyakṣanirākṛtaḥ kīdṛśaḥ ? yatheti । yathā'yaṃ pratyakṣanirākṛtastathā'nye'pi draṭavyā iti yathāśabdārthaḥ ।

<h2 id='182,vi'>182,vi <small><small></small></small></h2>

śravaṇena grāhyaḥ śrāvaṇaḥ । na śrāvaṇo'śrāvaṇaḥ । śrotreṇa na grāhya iti pratijñārthaḥ । śrotrāgrāhyatvaṃ śabdasya pratyakṣasiddhena śrotra grāhyatvena bādhyate ॥

<183>

<h1 id='3.50'>3.50</h1>

<h2 id='183,i'>183,i <small><small>(<a href='docExplore?doc_id=NBṬ_183,i_183,ii'>NBṬ_183,i_183,ii</a>)</small></small></h2>

("anumānanirākṛto yathā — nityaḥ śabda iti ॥ 50 ॥") (NB 3.50)

<h2 id='183,ii'>183,ii <small><small></small></small></h2>

anumānanirākṛto yathā nityaḥ śabda iti । śabdasya pratijñātaṃ nityatvam anityatvenānumānasiddhena nirākriyate ॥

<h1 id='3.51'>3.51</h1>

<h2 id='183,iii'>183,iii <small><small>(<a href='docExplore?doc_id=NBṬ_183,iii_183,iv'>NBṬ_183,iii_183,iv</a>)</small></small></h2>

("pratītinirākṛto yathā — acandraḥ śaśīti ॥ 51 ॥") (NB 3.51)

<h2 id='183,iv'>183,iv <small><small></small></small></h2>

pratītyā nirākṛtaḥ acandra iti candraśabdavācyo na bhavati śaśīti pratijñātārthaḥ । ayaṃ ca pratītyā nirākṛtaḥ । pratīto'rtha ucyate vikalpavijñānaviṣayaḥ । pratītiḥ pratītatvaṃ <184> vikalpavijñānaviṣayatvamucyate । tena vikalpajñānena pratītirūpeṇa śaśinaścandraśabdavācyatvaṃ siddhameva । tathā hi — yadvikalpa vijñānagrāhyaṃ tacchabdākārasaṃsargayogyam । yacchabdākārasaṃsargayogyaṃ tat sāṅketikena śabdena vaktuṃ śakyam । ataḥ pratītirūpeṇa vikalpavijñānaviṣayatvena siddhaṃ candraśabdavācyatvamacandratvasya bādhakam । svabhāvahetuśca pratītiḥ । yasmādvikalpaviṣayatvamātrānubandhinī sāṅketikaśabdavācyatā, tataḥ svabhāvahetusiddhaṃ candraśabdavācyatvamavācyatvasya bādhakaṃ draṣṭavyam ॥

<185>

<h1 id='3.52'>3.52</h1>

<h2 id='185,i'>185,i <small><small>(<a href='docExplore?doc_id=NBṬ_185,i_185,ii^1'>NBṬ_185,i_185,ii^1</a>)</small></small></h2>

("svavacananirākṛto yathā — nānumānaṃ pramāṇam ॥ 52 ॥") (NB 3.52)

<h2 id='185,ii'>185,ii <small><small>(<a href='docExplore?doc_id=NBṬ_185,ii^2'>NBṬ_185,ii^2</a>)</small></small></h2>

svavacanaṃ pratijñārthasyātmīyo vācakaḥ śabdaḥ । tena nirākṛtaḥ pratijñārtho na sādhyaḥ । yathā nānumānaṃ pramāṇam — ityatra anumānasya prāmāṇyaniṣedhaḥ pratijñārthaḥ । sa nānumānaṃ pramāṇam — ityanena svavācakena vākyena bādhyate । vākyaṃ hi etat prayujyamānaṃ vaktuḥ śābdapratyayasya sadarthatvamiṣṭaṃ sūcayati । tathāhi — madvākyād yo'rthasampratyayastavotpadyate so'satyārtha iti darśayan vākyameva noccārayedvaktā, vacanārthaścedasatyaḥ pareṇa jñātavyo vacanamapārthakam । yo'pi hi sarvaṃ mithyā bravīmīti vakti so'pyasya vākyasya satyārthatvamādarśayanneva vākyamuccārayati । yadyetadvākyaṃ satyārthamādarśitam, evaṃ vākyāntarāṇyātmīyānyasatyārthāni darśitāni bhavanti । etadeva tu yadyasatyārtham, anyānyasatyārbhāni na darśitāni bhavanti । tataśca na kiñciduccāraṇasya phalamiti noccārayet । tasmādvākyaprabhavaṃ vākyārthālambanaṃ vijñānaṃ satyārthaṃ darśayanneva vaktā vākyamuccārayati । tathā ca sati bāhyavastunāntarīyakaṃ śabdaṃ darśayatā śabdajaṃ vijñānaṃ satyārthaṃ darśayitavyam । tato bāhyārthakāryācchabdādutpannaṃ vijñānaṃ satyārthamādarśayatā kāryaliṅgajamanumānaṃ pramāṇaṃ śābdaṃ darśitaṃ bhavati ।

<186>

<h2 id='186,i'>186,i <small><small>(<a href='docExplore?doc_id=NBṬ_186,i'>NBṬ_186,i</a>)</small></small></h2>

tasmāt "nānumānaṃ pramāṇam" — iti bruvatā śābdasya pratyayasyāsannartho grāhya uktaḥ । asadarthatvameva hyaprāmāṇyamucyate, nānyat । śabdoccāraṇasāmarthyāccārthāvinābhāvī svaśabdo darśitaḥ । tathā ca sannartho darśitaḥ । tataḥ kalpitādarthakāryācchabdācchābda pratyayārthasyānumitaṃ sattvaṃ pratijñāyamānamasattvaṃ pratibadhnāti ।

<h2 id='186,ii'>186,ii <small><small>(<a href='docExplore?doc_id=NBṬ_186,ii_187,i'>NBṬ_186,ii_187,i</a>)</small></small></h2>

tadevaṃ svavacanānumitena sattvenāsattvaṃ bādhyamānaṃ svavacanena bādhitamuktamityayamatrārthaḥ ।

<h2 id='186,iii'>186,iii <small><small></small></small></h2>

anye tvāhuḥ — abhiprāyakāryācchabdājjātaṃ jñānamabhiprāyālambanam । sadarthamicchataḥ śabdaprayogaḥ । tenāprāmāṇyaṃ pratijñātaṃ bādhyata iti ।

<187>

<h2 id='187,i'>187,i <small><small></small></small></h2>

tadayuktam । yata iha pratīteḥ svabhāvahetutvam, svavacanasya ca kāryahetutvaṃ kalpitamiṣṭam । na vāstavam abhiprāyakāryatvaṃ ca vāstavameva śabdasya । tatastadiha na gṛhyate ।

<h2 id='187,ii'>187,ii <small><small>(<a href='docExplore?doc_id=NBṬ_187,ii'>NBṬ_187,ii</a>)</small></small></h2>

kiñca । yathā — anumānamanicchan vahnyavyabhicāritvaṃ dhūmasya na pratyeti, tathā śabdasyāpyabhiprāyāvyabhicāritvaṃ na pratyeṣyati । bāhyavastupratyāyanāya ca śabdaḥ prayujyate । tanna śabdasyābhiprāyāvinābhāvitvābhyupagamapūrvakaḥ śabdaprayogaḥ । api ca, na svābhiprāya nivedanāya śabda uccāryate, api tu bāhya sattvapratipādanāya, tasmād bāhyavastvavinābhāvitvābhyupagamapūrvakaḥ śabdaprayogaḥ । tataḥ pūrvakameva vyākhyātamanavadyam ॥

<h1 id='3.53'>3.53</h1>

<h2 id='187,iii'>187,iii <small><small>(<a href='docExplore?doc_id=NBṬ_187,iii_187,iv'>NBṬ_187,iii_187,iv</a>)</small></small></h2>

("iti catvāraḥ pakṣābhāsā nirākṛtā bhavanti ॥ 53 ॥") (NB 3.53)

<h2 id='187,iv'>187,iv <small><small></small></small></h2>

evaṃca sati — anirākṛtagrahaṇenānantaroktāścatvāraḥ pakṣavadābhāsanta iti pakṣābhāsā nirastā bhavanti ॥

<h1 id='3.54'>3.54</h1>

<h2 id='187,v'>187,v <small><small>(<a href='docExplore?doc_id=NBṬ_187,v_188,i'>NBṬ_187,v_188,i</a>)</small></small></h2>

samprati pakṣalakṣaṇapadāni yeṣāṃ vyavacchedakāni teṣāṃ vyavachedena yādṛśaḥ pakṣārtho labhyate taṃ darśayituṃ vyavacchedyān saṃkṣipya darśayati —
<188>
("evaṃ siddhasya, asiddhasyāpi sādhanatvenābhimatasya, svayaṃ vādinā tadā sādhayitumaniṣṭasya, uktamātrasya nirākṛtasya ca viparyayeṇa sādhyaḥ । tenaiva svarūpeṇābhimato vādina iṣṭo'nirākṛtaḥ pakṣa iti pakṣalakṣaṇamanavadyaṃ darśitaṃ bhavati ॥ 54 ॥") (NB 3.54)

<h2 id='188,i'>188,i <small><small></small></small></h2>

evam — ityanantaroktakrameṇa । siddhasya viparyayeṇa viparītatvena hetunā sādhyo draṣṭavyaḥ । yasmādarthāt siddho'rtho viparītaḥ, sa sādhya ityarthaḥ । siddhaśca viparīto'siddhasya । tasmād asiddhaḥ sādhyaḥ । asiddho'pi na sarvo'pi tu sādhanatvenoktasyāsiddhasyāpi viparyayeṇa । svarya vādinā sādhayitumaniṣṭasya asiddhasya viparyayeṇa । tathā uktamātrasya asiddhasyāpi viparyayeṇa । tathā nirākṛtasyāsiddhasyāpi viparyayeṇa sādhyaḥ ।

<h2 id='188,ii'>188,ii <small><small>(<a href='docExplore?doc_id=NBṬ_188,ii'>NBṬ_188,ii</a>)</small></small></h2>

yaścāyaṃ pañcabhirvyavacchedyai rahito'rtho'siddho'sādhanaṃ vādinaḥ svayaṃ sādhayitumiṣṭa ukto'nukto vā pramāṇairanirākṛtaḥ sādhyaḥ, sa evāsau svarūpeṇaiva svayamiṣṭo'nirākṛta etaiḥ padairukta ityarthaḥ । yaścāyaṃ sādhyaḥ sa pakṣa iti ucyate । itiśabda evamarthe । evaṃ pakṣalakṣaṇamanavadyamiti । avidyamānamavadyaṃ doṣo yasya tadanavadyam । darśitaṃ kathitam ॥

<h1 id='3.55'>3.55</h1>

<h2 id='188,iii'>188,iii <small><small>(<a href='docExplore?doc_id=NBṬ_188,iii_189,i'>NBṬ_188,iii_189,i</a>)</small></small></h2>

trirūpaliṅgākhyānaṃ parisamāpayya prasaṅgāgataṃ ca pakṣalakṣaṇamabhidhāya hetvābhāsān vaktukāmasteṣāṃ prastāvaṃ racayati trirūpetyādinā —
("trirūpaliṅgākhyānaṃ parārthānumānamityuktam । tatra trayāṇāṃ rūpāṇāmekasyāpi rūpasyānuktau sādhanābhāsaḥ ॥ 55 ॥") (NB 3.55)

<h2 id='188,iv'>188,iv <small><small></small></small></h2>

etaduktaṃ bhavati — trirūpaliṅgaṃ vaktukāmena sphuṭaṃ tadvaktavyam । evaṃ ca tat sphuṭamuktaṃ <189> bhavati yadi tacca, tatpratirūpakaṃ cocyate । heyajñāne hi tadviviktamupādeyaṃ sujñātaṃ bhavatīti । trirūpaliṅgākhyānaṃ parārthamanumānam iti prāg uktam ।

<h2 id='189,i'>189,i <small><small></small></small></h2>

tatreti tasmin sati । trirūpaliṅgākhyāne parārthānumāne satītyarthaḥ । trayāṇāṃ rūpāṇāṃ madhya ekasyāpyanuktau । apiśabdād dvayorapi । sādhanasya ābhāsaḥ sadṛśaṃ sādhanasya, na sādhanamityarthaḥ । trayāṇāṃ rūpāṇāṃ nyūnatā nāma sādhanadoṣaḥ ॥

<h1 id='3.56'>3.56</h1>

<h2 id='189,ii'>189,ii <small><small>(<a href='docExplore?doc_id=NBṬ_189,ii_189,iii'>NBṬ_189,ii_189,iii</a>)</small></small></h2>

("uktāvapyasiddhau sandehe vā pratipādyapratipādakayoḥ ॥ 56 ॥") (NB 3.56)

<h2 id='189,iii'>189,iii <small><small></small></small></h2>

na kevalamanuktāvuktāvapyasiddhau sandehe vā । kasyetyāha — pratipādyasya prativādinaḥ, pratipādakasya ca vādino hetvābhāsaḥ ॥

<h1 id='3.57'>3.57</h1>

<h2 id='189,iv'>189,iv <small><small>(<a href='docExplore?doc_id=NBṬ_189,iv_190,i'>NBṬ_189,iv_190,i</a>)</small></small></h2>

atha kasyaikasyārūpasyāsiddhau sandehe vā kiṃsaṃjñako hetvābhāsa ityāha —
<190>
("ekasya rūpasya dharmisambandhasyāsiddhau sandehe vā'siddho hetvābhāsaḥ ॥ 57 ॥") (NB 3.57)

<h2 id='190,i'>190,i <small><small></small></small></h2>

ekasya rūpasyeti । dharmiṇā saha sambandhaḥ dharmisambandhaḥ । dharmiṇi sattvaṃ hetoḥ । tasya asiddhau sandehe vā asiddhasaṃjñāko hetvābhāsaḥ । asiddhatvādeva ca dharmiṇyapratipattihetuḥ । na sādhyasya, na viruddhasya, na saṃśayasya heturapi tvapratipattihetuḥ । na kasyacidataḥ pratipattiriti kṛtvā । ayaṃ cārtho'siddhasaṃjñākaraṇādeva pratipattavyaḥ ॥

<h1 id='3.58'>3.58</h1>

<h2 id='190,ii'>190,ii <small><small>(<a href='docExplore?doc_id=NBṬ_190,ii_190,iii'>NBṬ_190,ii_190,iii</a>)</small></small></h2>

udāharaṇamāha —
("yathā — anityaḥ śabda iti sādhye cākṣuṣatvamubhayāsiddham ॥ 58 ॥") (NB 3.58)

<h2 id='190,iii'>190,iii <small><small></small></small></h2>

yathetyādi । anityaḥ śabda ityanityatvaviśiṣṭe śabde sādhye cākṣuṣatvaṃ cakṣurgrāhyatvaṃ śabde dvayorapi vādiprativādinorasiddham ॥

<h1 id='3.59'>3.59</h1>

<h2 id='190,iv'>190,iv <small><small>(<a href='docExplore?doc_id=NBṬ_190,iv_190,vi'>NBṬ_190,iv_190,vi</a>)</small></small></h2>

("cetanāstarava iti sādhye sarvatvagapaharaṇe maraṇaṃ prativādyasiddham, vijñānendriyāyurnirodhalakṣaṇasya maraṇasyānenābhyupagamāt, tasya ca taruṣvasambhavāt ॥ 59 ॥") (NB 3.59)

<h2 id='190,v'>190,v <small><small></small></small></h2>

cetanāstarava iti tarūṇāṃ caitanye sādhye । sarvā tvak sarvatvak । tasyā apaharaṇe sati maraṇaṃ digambarairupanyastaṃ prativādino bauddhasyāsiddham ।

<h2 id='190,vi'>190,vi <small><small></small></small></h2>

kasmādasiddhamityāha — vijñānaṃ cendriyaṃ cāyuśceti dvandvaḥ । tatra vijñānaṃ cakṣurādijanitam । rūpādivijñānotpattyā yadanumitaṃ kāyāntarbhūtaṃ cakṣurgolakādisthitaṃ rūpaṃ <191> tadindriyam । āyuriti loke prāṇā ucyante । na cāgamasiddhamiha yujyate vaktum । ataḥ prāṇasvabhāvamāyuriha । teṣāṃ nirodho nivṛttiḥ । sa lakṣaṇaṃ tattvaṃ yasya tat tathoktam । tathābhūtasya maraṇasya anena bauddhena pratijñātatvāt ।

<h2 id='191,i'>191,i <small><small>(<a href='docExplore?doc_id=NBṬ_191,i_191,iii'>NBṬ_191,i_191,iii</a>)</small></small></h2>

yadi nāmaivaṃ tathāpi kathamasiddhamityāha — tasya ca vijñānādinirodhātmakasya taruṣvasambhavāt । sattāpūrvako nirodhaḥ । tataśca yo vijñānanirodhaṃ taruṣvicchet sa kathaṃ vijñānaṃ necchet । tasmād vijñānāniṣṭernirodho'pi neṣṭastaruṣu ।

<h2 id='191,ii'>191,ii <small><small></small></small></h2>

nanu ca śoṣo'pi maraṇamucyate । sa ca taruṣu siddhaḥ । satyam । kevalaṃ vijñānasattayā vyāptaṃ yat maraṇaṃ tadiha hetuḥ । vijñānanirodhaśca tatsattayā vyāptaḥ, na śoṣamātram । tato yanmaraṇaṃ hetustat taruṣvasiddham । yattu siddhaṃ śoṣātmakaṃ tadahetuḥ ।

<h2 id='191,iii'>191,iii <small><small></small></small></h2>

digambarastu sādhyena vyāptamavyāptaṃ vā maraṇamavivicya maraṇamātraṃ hetumāha । tadasya vādino hetubhūtaṃ maraṇaṃ na jñātam । ajñānāt siddhaṃ śoṣarūpam, śoṣarūpasya maraṇasya taruṣu darśanāt । prativādinastu jñātamato'siddham । yadā tu vādino'pi jñātaṃ tadā vādinopyasiddhaṃ syāditi nyāyaḥ ॥

<192>

<h1 id='3.60'>3.60</h1>

<h2 id='192,i'>192,i <small><small>(<a href='docExplore?doc_id=NBṬ_192,i_192,ii'>NBṬ_192,i_192,ii</a>)</small></small></h2>

("acetanāḥ sukhādaya iti sādhya utpattimatvam anityatvaṃ vā sāṃkhyasya svayaṃ vādino'siddham ॥ 60 ॥") (NB 3.60)

<h2 id='192,ii'>192,ii <small><small></small></small></h2>

acetanāḥ sukhādaya iti — sukhamādiryeṣāṃ duḥkhādīnāṃ te sukhādayaḥ । teṣāmacaitanye sādhye utpattimattvam, anityatvaṃ vā liṅgamupanyastam । ya utpattimanto'nityā vā te na cetanāḥ । yathā rūpādayaḥ । tathā cotpattimanto'nityā vā sukhādayastasmādacetanāḥ । caitanyaṃ tu puruṣasya svarūpam । atra cotpattimattvamanityatvaṃ vā paryāyeṇa heturna yugapat । tacca dvayamapi sāṃkhyasya vādino na siddham । parārtho hi hetūpanyāsaḥ । tena yaḥ parasya siddhaḥ sa heturvaktavyaḥ । parasya cāsata utpāda utpattimattvam, sataśca niranvayo vināśo'nityatvaṃ siddham । tādṛśaṃ ca dvayamapi sāṃkhyasyāsiddham । ihāpyanityatvotpattimattvasādhanād vādino'siddham । yadi tvanityatvotpattimattvayoḥ prāmāṇyaṃ vādino jñātaṃ syād tadā vādino'pi siddhaṃ syāt । tataḥ pramāṇāparijñānādidaṃ vādino'siddham ॥

<h1 id='3.61'>3.61</h1>

<h2 id='192,iii'>192,iii <small><small>(<a href='docExplore?doc_id=NBṬ_192,iii_192,iv'>NBṬ_192,iii_192,iv</a>)</small></small></h2>

saṃdigdhāsiddhaṃ darśayitumāha —
("tathā svayaṃ tadāśrayaṇasya vā saṃdehe'siddhaḥ ॥ 61 ॥") (NB 3.61)

<h2 id='192,iv'>192,iv <small><small></small></small></h2>

svayamiti hetorātmanaḥ sandehe'siddhaḥ । tadāśrayaṇasya veti — tasya hetorāśrayaṇam — āśrīyate'smin heturityāśrayaṇaṃ hetorvyatirikta āśrayabhūtaḥ sādhyadharmī kathyate । tatra hi <193> heturvarttamāno gamakatvenāśrīyate । tasyāśrayaṇasya sandehe sandigdhaḥ ॥

<h1 id='3.62'>3.62</h1>

<h2 id='193,i'>193,i <small><small>(<a href='docExplore?doc_id=NBṬ_193,i_193,iii'>NBṬ_193,i_193,iii</a>)</small></small></h2>

ātmanā sandihyamānamudāharttumāha —
("yathā bāṣpādibhāvena saṃdihyamāno bhūtasaṅghāto'gnisiddhāvupadiśyamānaḥsaṃdigdhāsiddhaḥ ॥ 62 ॥") (NB 3.62)

<h2 id='193,ii'>193,ii <small><small></small></small></h2>

yatheti । bāṣpa ādiryasya sa bāṣpādiḥ । tadbhāvena bāṣpāditvena saṃdihyamāno bhūtasaṃghāta iti bhūtānāṃ pṛthivyādīnāṃ saṃghātaḥ samūhaḥ । agnisiddhau — agnisiddhyartham upādīyamāno'siddhaḥ ।

<h2 id='193,iii'>193,iii <small><small></small></small></h2>

etaduktaṃ bhavati — yadā dhūmo'pi bāṣpāditvena saṃdigdho bhavati tadā'siddhaḥ, gamakarūpāniścayāt । dhūmatayā niścito vahnijanyatvād gamakaḥ । yadā tu saṃdigdhastadā na gamaka ityasiddhatākhyo doṣaḥ ॥

<h1 id='3.63'>3.63</h1>

<h2 id='193,iv'>193,iv <small><small>(<a href='docExplore?doc_id=NBṬ_193,iv_193,v'>NBṬ_193,iv_193,v</a>)</small></small></h2>

āśrayaṇāsiddhamudāharati —
("yatheha nikuñje mayūraḥ kekāyitāditi ॥ 63 ॥") (NB 3.63)

<h2 id='193,v'>193,v <small><small></small></small></h2>

yatheti । iha nikuñja iti dharmī । parvatoparibhāgena tiryaṅnirgatena pracchādito bhūmāgo nikuñjaḥ । mayūra iti sādhyam । kekāyitāditi hetuḥ । kekāyitaṃ — mayūradhvaniḥ ॥

<194>

<h1 id='3.64'>3.64</h1>

<h2 id='194,i'>194,i <small><small>(<a href='docExplore?doc_id=NBṬ_194,i_194,ii'>NBṬ_194,i_194,ii</a>)</small></small></h2>

kathamayamāśrayaṇāsiddha ityāha —
("tadāpātadeśavibhrame ॥ 64 ॥") (NB 3.64)

<h2 id='194,ii'>194,ii <small><small></small></small></h2>

tadāpāta iti । tasya kekāyitasyāpāta āgamanaṃ tasya deśaḥ sa ucyate yasmāda veśādāgacchati kekāyitam । tasya vibhrame vyāmohe satyayamāśrayaṇāsiddhaḥ । nirantareṣu vahuṣu nikuñjeṣu satsu yadā kekāyitāpātanikuñje vibhramaḥ — kimasmānnikuñjāt kekāyitamāgatam । āhosvidanyasmāditi, tadāyamāśrayaṇāsiddha iti ॥

<h1 id='3.65'>3.65</h1>

<h2 id='194,iii'>194,iii <small><small>(<a href='docExplore?doc_id=NBṬ_194,iii_195,i'>NBṬ_194,iii_195,i</a>)</small></small></h2>

dharmiṇo'siddhāvapyasiddhatvamudāharati —
("dharmyasiddhāvapyasiddhaḥ — yathā sarvagata ātmeti sādhye sarvatropalabhyamānaguṇatvam ॥ 65 ॥") (NB 3.65)

<h2 id='194,iv'>194,iv <small><small></small></small></h2>

yatheti । sarvasmin gataḥ sthitaḥ sarvagato vyāpīti yāvat । vyāpitva ātmanaḥ sādhye sarvatropalabhyamānaguṇatvaṃ liṅgam । sarvatra deśa upalabhyamānāḥ sukhaduḥkhecchādveṣādayo guṇā yasyātmanastasya bhāvastattvam । na guṇā guṇinamantareṇa varttante । guṇānāṃ guṇini samavāyāt । niṣkriyaścātmā । tataśca yadi vyāpī na bhavet kathaṃ dākṣiṇāpatha upalabdhāḥ sukhādayo madhyadeśa upalabhyeran । tasmāt sarvagata ātmā ।

<h2 id='194,v'>194,v <small><small></small></small></h2>

tadiha bauddhasyātmaiva na siddhaḥ, kimuta sarvatropalabhyamānaguṇatvaṃ sidhyet tasyetyasiddhau hetvābhāsaḥ । pūrvamāśrayaṇasaṃdehena dharmiṇi saṃdeha uktaḥ । saṃprati tvasiddho dharmyukta ityananayorviśeṣaḥ ।

<195>

<h2 id='195,i'>195,i <small><small></small></small></h2>

tadevamekasya rūpasya dharmisambaddhasyāsiddhāvasiddho hetvābhāsaḥ ॥

<h1 id='3.66'>3.66</h1>

<h2 id='195,ii'>195,ii <small><small>(<a href='docExplore?doc_id=NBṬ_195,ii_195,iv'>NBṬ_195,ii_195,iv</a>)</small></small></h2>

("tathaikasya rūpasyāsapakṣe'sattvasyāsiddhāvanaikāntiko hetvābhāsaḥ ॥ 66 ॥") (NB 3.66)

<h2 id='195,iii'>195,iii <small><small></small></small></h2>

tathā'parasyaikasya rūpasya — asapakṣe'sattvākhyasyāsiddhāvanaikāntiko hetvābhāsaḥ ।

<h2 id='195,iv'>195,iv <small><small></small></small></h2>

eko'nta ekānto niścayaḥ । sa prayojanamasyetyaikāntikaḥ । naikāntiko'naikāntikaḥ । yasmānna sādhyasya na viparyayasya niścayo'pi tu tadviparītaḥ saṃśayaḥ । sādhyetarayoḥ saṃśayaheturanaikāntika uktaḥ ॥

<196>

<h1 id='3.67'>3.67</h1>

<h2 id='196,i'>196,i <small><small>(<a href='docExplore?doc_id=NBṬ_196,i_196,ii'>NBṬ_196,i_196,ii</a>)</small></small></h2>

tamudāharati —
("yathā śabdasyānityatvādike dharme sādhye prameyatvādiko dharmaḥ sapakṣavipakṣayoḥ sarvatraikadeśe vā varttamānaḥ ॥ 67 ॥") (NB 3.67)

<h2 id='196,ii'>196,ii <small><small></small></small></h2>

yathetyādinā । anityatvamādiryasyā'sau anityatvādiko dharmaḥ । ādiśabdādaprayatnānantarīyakatvaṃ prayatnānantarīyakatvaṃ nityatvaṃ ca parigṛhyate । prameyatvam ādiryasya sa prameyatvādikaḥ । ādiśabdādanityatvam, punaranityatvam, amūrttatvaṃ ca gṛhyate । śabdasya dharmiṇo'nityatvādike dharme sādhye prameyatvādiko dharmo'naikāntikaḥ । caturṇāmapi hi vipakṣe'sattvamasiddham ।

<h2 id='196,iii'>196,iii <small><small>(<a href='docExplore?doc_id=NBṬ_196,iii_196,v'>NBṬ_196,iii_196,v</a>)</small></small></h2>

tathāhi — anityaḥ śabdaḥ prameyatvāt ghaṭavad ākāśavaditi prameyatvaṃ sapakṣavipakṣavyāpi ।

<h2 id='196,iv'>196,iv <small><small></small></small></h2>

aprayatnānantarīyakaḥ śabdo'nityatvāt, vidyudākāśavad ghaṭavacca — ityanityatvaṃ sapakṣaikadeśavṛtti — vidyudādāvasti, nākāśādau; vipakṣavyāpi — prayatnānantarīyake sarvatra bhāvāt ।

<h2 id='196,v'>196,v <small><small></small></small></h2>

anityatvāt prayatnānantarīyakaḥ śabdo ghaṭavad vidyudākāśavacca — ityanityatvaṃ vipakṣaikadeśavṛtti — vidyudādāvasti nākāśādau । sapakṣavyāpi sarvatra prayatnānantarīyake bhāvāt ।

<h2 id='196,vi'>196,vi <small><small>(<a href='docExplore?doc_id=NBṬ_196,vi_197,i'>NBṬ_196,vi_197,i</a>)</small></small></h2>

nityaḥ śabdo'mūrttatvād ākāśaparamāṇuvat, karmaghaṭavacca । ityamūrtatvamubhayaikadeśavṛtti — ubhayorekadeśa ākāśe karmaṇi ca vartate । paramāṇau tu sapakṣaikadeśe ghaṭādau ca vipakṣaikadeśe na varttate । mūrttatvāt ghaṭaparamāṇuprabhṛtīnām ।

<h2 id='196,vii'>196,vii <small><small></small></small></h2>

nityāstu paramāṇavo vaiśeṣikairabhyupagamyante । tataḥ sapakṣāntargatāḥ ।

<197>

<h2 id='197,i'>197,i <small><small></small></small></h2>

asya caturvidhasya pakṣadharmasyāsattvamasiddhaṃ vipakṣe । tato'naikāntikatā ॥

<h1 id='3.68'>3.68</h1>

<h2 id='197,ii'>197,ii <small><small>(<a href='docExplore?doc_id=NBṬ_197,ii_197,iii'>NBṬ_197,ii_197,iii</a>)</small></small></h2>

("tathā — asyaiva rūpasya saṃdehe'pyanaikāntika eva ॥ 68 ॥") (NB 3.68)

<h2 id='197,iii'>197,iii <small><small></small></small></h2>

yathā cāsya rūpasyāsiddhāvanaikāntikastathā asyaiva vipakṣe'sattvākhyasya rūpasya saṃdehe'naikāntikaḥ ॥

<h1 id='3.69'>3.69</h1>

<h2 id='197,iv'>197,iv <small><small>(<a href='docExplore?doc_id=NBṬ_197,iv_197,vi'>NBṬ_197,iv_197,vi</a>)</small></small></h2>

tamudāharati —
("yathā'sarvajñaḥ kaścidvivakṣitaḥ puruṣo rāgādimān veti sādhye vaktṛtvādiko dharmaḥ sandigdhavipakṣavyāvṛttikaḥ ॥ 69 ॥") (NB 3.69)

<h2 id='197,v'>197,v <small><small></small></small></h2>

yatheti । asarvajña ityasarvajñatvaṃ sādhyam । kaścidvivakṣita iti vakturabhipretaḥ puruṣo dharmīṃ । rāgā ādiryasya dveṣādeḥ sa rāgādiḥ । sa yasyāsti sa rāgādimān iti dvitīyaṃ sādhyam । vāgrahaṇaṃ rāgādimattvasya pṛthaksādhyatvakhyāpanārtham । tato'sarvajñatve rāgādimattve vā sādhye prakṛte vaktṛtvaṃ — vacanaśaktistadādiryasyonmeṣanimeṣādeḥ sa vaktṛtvādiko dharmo'naikāntikaḥ ।

<h2 id='197,vi'>197,vi <small><small></small></small></h2>

sandigdhā vipakṣā vyāvṛttiryasya sa tathoktaḥ । asarvajñatve sādhye sarvajñatvaṃ vipakṣaḥ । tatra vacanādeḥ sattvamasattvaṃ vā sandigdham । ato na jñāyate kiṃ vaktā sarvajña utāsarvajña ityanaikāntikaṃ vaktṛtvam ।

<h1 id='3.70'>3.70</h1>

<h2 id='197,vii'>197,vii <small><small>(<a href='docExplore?doc_id=NBṬ_197,vii_197,viii'>NBṬ_197,vii_197,viii</a>)</small></small></h2>

nanu ca sarvajño vaktā nopalabhyate tatkathaṃ vacanaṃ sarvajñe sandigdham ? ata eva
("sarvajño vaktā nopalabhyate ityevaṃprakārasyānupalambhasyādṛśyātmaviṣayatvonasaṃdehahetutvād । tato'sarvajñaviparyayādvaktṛtvādervyāvṛttiḥ sandigdhā ॥ 70 ॥") (NB 3.70)

<h2 id='197,viii'>197,viii <small><small></small></small></h2>

"sarvajño vaktā nopalabhyate" ityevamprakārasya — evaṃjātīyasyānupalambhasya saṃdehahetutvāt । kuta ityāha — adṛśya ātmā viṣayo yasya tasya bhāvo'dṛśyātmaviṣayatvaṃ tena sandehahetutvam । <198> yato'dṛśyaviṣayo'nupalambhaḥ sandehaheturna niścayahetustato'sarvajñavipakṣāt sarvajñād vaktṛtvādervyāvṛttiḥ sandigdhā ॥

<h1 id='3.71'>3.71</h1>

<h2 id='198,i'>198,i <small><small>(<a href='docExplore?doc_id=NBṬ_198,i_198,iii'>NBṬ_198,i_198,iii</a>)</small></small></h2>

("vaktṛtvasarvajñatvayorvirodhābhāvācca yaḥ sarvajñaḥ sa vaktā na bhavatītyadarśanepi vyatireko na sidhyati, saṃdehāt ॥ 71 ॥") (NB 3.71)

<h2 id='198,ii'>198,ii <small><small></small></small></h2>

nānupalambhāt sarvajñe vaktṛtvamasadbrūmaḥ । api tu sarvaṃjñatvena saha vaktṛtvasya virodhāt । etanna । sarvajñatvavaktṛtvayorvirodho nāsti । virodhābhāvācca kāraṇād vyatireko na sidhyati — iti saṃbandhaḥ ।

<h2 id='198,iii'>198,iii <small><small></small></small></h2>

vyāptimantaṃ vyatirekaṃ darśayati — yaḥ sarvajña iti । sādhyābhāvarūpaṃ sarvajñatvamanūdya "sa vaktā na bhavati" iti sādhanasya vaktṛtvasyābhāvo vidhīyate । tena sādhyābhāvaḥ sādhanābhāve niyatatvāt sādhanābhāvena vyāpta ukta iti । vyāptimānīdṛśo vyatireko virodhe sati vaktṛtvasarvajñatvayoḥ sidhyet । na cāsti virodhaḥ । tasmānna sidhyatīti । kuta ityāha — saṃdehāt । yato virodhābhāvaḥ, tasmāt saṃdehaḥ । sandehād vyatirekāsiddhiḥ ॥

<h1 id='3.72'>3.72</h1>

<h2 id='198,iv'>198,iv <small><small>(<a href='docExplore?doc_id=NBṬ_198,iv_198,v'>NBṬ_198,iv_198,v</a>)</small></small></h2>

kathaṃ virodhābhāvaḥ ?
("dvividho hi padārthānāṃ virodhaḥ ॥ 72 ॥") (NB 3.72)

<h2 id='198,v'>198,v <small><small></small></small></h2>

hīti yasmād dvividha eva virodho nānyaḥ, tasmānna vaktṛtvasarvaṃjñatvayorviṃrodhaḥ ॥

<h1 id='3.73'>3.73</h1>

<h2 id='198,vi'>198,vi <small><small>(<a href='docExplore?doc_id=NBṬ_198,vi_198,viii'>NBṬ_198,vi_198,viii</a>)</small></small></h2>

kaḥ punarasau dvividho virodha ityāha —
("avikalakāraṇasya bhavato'nyabhāve'bhāvād virodhagatiḥ ॥ 73 ॥") (NB 3.73)

<h2 id='198,vii'>198,vii <small><small></small></small></h2>

avikalakāraṇasyeti । avikalāni samagrāṇi kāraṇāni yasya sa tathoktaḥ । yasya kāraṇavaikalyādabhāvo na tasya kenacidapi virodhagatiḥ । tadartham avikalakāraṇagrahaṇam ।

<h2 id='198,viii'>198,viii <small><small></small></small></h2>

nanu ca yasyāpi kāraṇasākalyaṃ tasyāpi nivṛttiraśakyā kenacidapi karttum । tat kuto virodhagatiḥ ? evaṃ tarhi avikalakāraṇasyāpi yatkṛtāt kāraṇavaikalyād abhāvastena virodhagatiḥ ।

<199>

<h2 id='199,i'>199,i <small><small>(<a href='docExplore?doc_id=NBṬ_199,i'>NBṬ_199,i</a>)</small></small></h2>

tathā ca sati yo yasya viruddhaḥ sa tasya kiñcitkara eva । tathā hi — śītasparśasya janako bhūtvā śītasparśāntarajananaśaktiṃ pratibadhnan śītasparśasya nivarttako viruddhaḥ । tasmāddhetuvaikalyakārī viruddho janaka eka nivarttyasya । sahānavasthānavirodhaścāyam । tato viruddhayorekasminnapi kṣaṇe sahāvasthānaṃ pariharttavyam । dūrasthayorvirodhābhāvācca nikaṭasthayoreva nivarttyanivarttakabhāvaḥ ।

<h2 id='199,ii'>199,ii <small><small>(<a href='docExplore?doc_id=NBṬ_199,ii_199,iii'>NBṬ_199,ii_199,iii</a>)</small></small></h2>

tasmādyo yasya nivarttakaḥ sa taṃ yadi paraṃ tṛtīye kṣaṇe nivarttayati । prathame kṣaṇe sannipatannasamarthāvasthādhānayogyo bhavati । dvitīye viruddhamasamarthaṃ karoti । tṛtīye tvasamarthe nivṛtte taddeśamākrāmati ।

<h2 id='199,iii'>199,iii <small><small></small></small></h2>

tatrāloko gatidharmā krameṇa jalataraṅganyāyena deśamākrāman yadā'ndhakāranirantaramālokakṣaṇaṃ janayati tadā''lokasamīpavarttinamandhakāramasamarthaṃ janayati । tato'sāmarthyaṃ taspa yasya samīpavarttyālokaḥ । asamarthe nivṛtte taddeśo jāyata āloka ityevaṃ krameṇā''lokenāndhakāro'paneyaḥ । tathoṣṇasparśena śītasparśo nivarttanīyaḥ ।

<200>

<h2 id='200,i'>200,i <small><small>(<a href='docExplore?doc_id=NBṬ_200,i_200,ii'>NBṬ_200,i_200,ii</a>)</small></small></h2>

yadā tvālokastatraivāndhakāradeśe janyate tadā yataḥ kṣaṇādandhakāradeśasyālokasya janakaḥ kṣaṇaḥ utpadyate tata evāndhakāro'ndhakārāntarajananāsamartha utpannaḥ । tato'samarthāvasthājanakatvameva nivarttakatvam ।

<h2 id='200,ii'>200,ii <small><small></small></small></h2>

ataśca yasmin kṣaṇe janakastatastṛtīye kṣaṇe nivṛtto viruddho yadi śīghraṃ nivarttate ।

<h2 id='200,iii'>200,iii <small><small>(<a href='docExplore?doc_id=NBṬ_200,iii'>NBṬ_200,iii</a>)</small></small></h2>

janyajanakabhāvacca santānayorvirodho na kṣaṇayoḥ । yadyapi ca na santāno nāma vastu tathāpi santānino vastubhūtāḥ । tato'yaṃ paramārthaḥ — na kṣaṇayorvirodhaḥ । api tu bahūnāṃ <201> kṣaṇānām । yataḥ satsu dahanakṣaṇeṣu pravṛttā api śītakṣaṇā nivṛttidharmāṇo bhavantīti santānayornivarttyanivarttakatvanimitte ca virodhe sthite sarveṣāṃ paramāṇūnāṃ satyapyekadeśāvasthānābhāve na virodhaḥ, itaretarasantānānivarttanāt teṣām । gatidharmā cāloko yāṃ diśamākrāmati taddigvarttino virodhisantānān nivarttayati । tato'pavarakaikadeśasthā pradīpaprabhā'ndhakāranikaṭavarttivyapi nāndhakāraṃ nivarttayati, andhakārākrāntāyāṃ diśyālokakṣaṇāntarajananāsāmarthyāt । kāraṇāsāmarthyahetutvakṛtaṃ santānaniṣṭhameva virodhaṃ darśayatā bhavata iti kṛtam । bhavataḥ prabandhena pravarttamānasya śītasparśasantānasyābhāvo'nyasyoṣṇasantānasya bhāve satīti ।

<202>

<h2 id='202,i'>202,i <small><small>(<a href='docExplore?doc_id=NBṬ_202,i'>NBṬ_202,i</a>)</small></small></h2>

ye tvāhurna virodho vāstava iti ta idaṃ vaktavyāḥ — yathā na niṣpanne kārye kaścijjanya<203>janakabhāvo nāma dviṣṭho'sti । kāraṇapūrvikā tu kāryaṃvṛttiḥ । ato vāstava eva । tadvat na nivṛtte vastuni kaścit dviṣṭho nāma virodho'sti । dahananimittaṃ tu śītasparśasya kṣaṇāntarajananāsāmarthyam । ato virodho'pi vāstava eva ॥

<h1 id='3.74'>3.74</h1>

<h2 id='203,i'>203,i <small><small>(<a href='docExplore?doc_id=NBṬ_203,i_203,ii'>NBṬ_203,i_203,ii</a>)</small></small></h2>

udāharaṇamāha —
("śītoṣṇasparśavat ॥ 74 ॥") (NB 3.74)

<h2 id='203,ii'>203,ii <small><small></small></small></h2>

śītaścoṣṇaśca tāveva sparśau tayoriva । śītoṣṇasparśayorhiṃ pūrvavadvirodho yojanīyaḥ ॥

<h1 id='3.75'>3.75</h1>

<h2 id='203,iii'>203,iii <small><small>(<a href='docExplore?doc_id=NBṬ_203,iii_203,v'>NBṬ_203,iii_203,v</a>)</small></small></h2>

dvitīyamapi virodhaṃ darśayitumāha —
("parasparaparihārasthitalakṣaṇatayā vā bhāvāmāvavat ॥ 75 ॥") (NB 3.75)

<h2 id='203,iv'>203,iv <small><small></small></small></h2>

parasparasya parihāraḥ parityāgastena sthitaṃ lakṣaṇaṃ rūpaṃ yayostadbhāvaḥ parasparaparihārasthitalakṣaṇatā tayā ।

<h2 id='203,v'>203,v <small><small></small></small></h2>

iha yasmin paricchidyamāne yad vyavacchidyate tat paricchidyamānamavacchidyamānaparihāreṇa sthitarūpaṃ draṣṭavyam । nīle ca paricchidyamāne tādrūpyapracyutiravacchidyate, tadavyavacchede nīlāparicchedaprasaṅgāt । tasmādvastuno bhāvābhāvau parasparaparihāreṇa sthitarūpau । nīlāttu yadanyadrūpaṃ tannīlābhāvāvyabhicāri । nīlasya dṛśyasya pītādāvupalabhyamāne'nupalambhāda<204>bhāvaniścayāt । yathā ca nīlaṃ svābhāvaṃ pariharati, tadvad abhāvāvyabhicāri pītādikamapīti । tathā ca bhāvābhāvayoḥ sākṣādvirodhaḥ, vastunostvanyonyābhāvāvyabhicāritvādvirodhaḥ ।

<h2 id='204,i'>204,i <small><small>(<a href='docExplore?doc_id=NBṬ_204,i_205,i'>NBṬ_204,i_205,i</a>)</small></small></h2>

kasya cānyatrābhāvāvasāyaḥ ? yo niyatākāro'rthaḥ, tasya । na tvaniyatākāraḥ, kṣaṇikatvādivat । kṣaṇikatvaṃ hi sarveṣāṃ nīlādīnāṃ svarūpātmakam । ato na niyatākāram । yataḥ kṣaṇikatvaparihāreṇa na kiñcid dṛśyate ।

<205>

<h2 id='205,i'>205,i <small><small></small></small></h2>

yadyevamabhāvo'pi na niyatākāraḥ । kathamaniyatākāro nāma ? yāvatā vasturūpaviviktākāraḥ kalpito'bhāvaḥ । tato dṛṣṭaṃ kalpitaṃ vā niyataṃ rūpamanyatrāsadityavasīyate । nāniyatam । evaṃ nityatvapiśācādirapi niyatākāraḥ kalpito draṣṭavyaḥ । ekātmatvavirodhaścāyam । yayorhi parasparaparihāreṇāvasthānaṃ tayorekatvābhāvaḥ ।

<206>

<h2 id='206,i'>206,i <small><small>(<a href='docExplore?doc_id=NBṬ_206,i'>NBṬ_206,i</a>)</small></small></h2>

ata eva lākṣaṇiko'yaṃ virodha ucyate । lakṣaṇaṃ rūpaṃ vastūnāṃ prayojanamasyeti kṛtvā । virodhena hyanena vastutattvaṃ vibhaktaṃ vyavasthāpyate । ata eva dṛśyamāne rūpe yanniṣidhyate tad dṛśyamevābhyupagamya niṣidhyate । tathā hi — abhāvo'pi piśāco'pi yadā pīte niṣeddhumiṣyate tadā dṛśyātmatayā niṣedhya iti dṛśyatvamabhyupagamya dṛśyānupalabdhereva niṣedhaḥ । tathā ca sati rūpe paricchidyamāna ekasmiṃstadabhāvo dṛśyo vyavacchidyate । yacca tadabhāvavanniyatākāraṃ <207> rūpaṃ tadapi dṛśyaṃ vyavacchidyate । tataḥ svapracyutivat pracyutimanto'pi vyavacchinnā iti ye parasparaparihārasthitarūpāḥ sarve te'nena niṣiddhaikatvā iti । satyapi cāsmin virodhe sahāvasthānaṃ syādapi ।

<h2 id='207,i'>207,i <small><small>(<a href='docExplore?doc_id=NBṬ_207,i'>NBṬ_207,i</a>)</small></small></h2>

tato bhinnavyāpārau virodhau । ekena virodhena śītoṣṇasparśayorekatvaṃ vāryate । anyena sahāvasthānam । bhinnaviṣayau ca । sakale vastunyavastuni ca parasparaparihāravirodhaḥ । vastunyeva katipaye sahānavasthānavirodhaḥ । tasmādbhinnavyāpārau bhinnaviṣayau ca । tato nānayoranyonyāntarbhāva iti ॥

<h1 id='3.76'>3.76</h1>

<h2 id='207,ii'>207,ii <small><small>(<a href='docExplore?doc_id=NBṬ_207,ii_208,ii'>NBṬ_207,ii_208,ii</a>)</small></small></h2>

("sa ca dvividho'pi virodho vaktṛtvasarvajñatvayorna sambhavati ॥ 76 ॥") (NB 3.76)

<208>

<h2 id='208,i'>208,i <small><small></small></small></h2>

sa cāyaṃ dvividho'pi virodho vaktṛtvaṃ ca sarvajñatvaṃ ca tayorna sambhavati । na hyavikalakāraṇasya sarvajñatvasya vaktṛtvabhāvādabhāvagatiḥ । sarvajñatvaṃ hyadṛśyam । adṛṣṭasya cābhāvo nāvasīyate । tato nānena virodhagatirbhavati ।

<h2 id='208,ii'>208,ii <small><small></small></small></h2>

na ca vaktṛtvaparihāreṇa sarvajñatvamavasthitam । kāṣṭhādayo hi vaktṛtvaparihṛtāḥ । teṣāmapi sarvajñatvaprasaṅgāt । nāpi sarvajñatvaparihāreṇa vaktṛtvam । kāṣṭhādīnāmapi vaktṛtvaprasaṅgāt । tata evāvirodhād vaktṛtva vidherna sarvajñatvaniṣedhaḥ ॥

<h1 id='3.77'>3.77</h1>

<h2 id='208,iii'>208,iii <small><small>(<a href='docExplore?doc_id=NBṬ_208,iii_209,i'>NBṬ_208,iii_209,i</a>)</small></small></h2>

syādetat — yadi nāstyeva virodho ghaṭapaṭayoriva syādapi tayoḥ sahāvasthitidarśanam । sahāvavasthityadarśanāttu virodhagatiḥ । virodhāccābhāvagatirityāśaṅkyāha —

<h2 id='208,iv'>208,iv <small><small></small></small></h2>

("na cāviruddhavidheranupalabdhāvapyabhāvagatiḥ ॥ 77 ॥") (NB 3.77)

<209>

<h2 id='209,i'>209,i <small><small></small></small></h2>

na cāviruddhavidheriti anupalabdhāvapi nāyaṃ viruddhavidhiḥ yadyapi sahāvasthānānupalambhastathāpi na tayorvirodhaḥ । yasmānna sahānupalambhamātrād virodho'pi tu dvayorupalabhyamānayorniva rtyanivartakabhāvāvasāyāt । tasmādanupalabdhāvapi na vaktṛtvavidhe rviruddhavidhiḥ । ato'smānnānyasyābhāvagatiḥ ॥

<h1 id='3.78'>3.78</h1>

<h2 id='209,ii'>209,ii <small><small>(<a href='docExplore?doc_id=NBṬ_209,ii_209,iii'>NBṬ_209,ii_209,iii</a>)</small></small></h2>

tathā na vaktṛtvād rāgādimattvagatiḥ । yato yadi vacanādi rāgādīnāṃ kāryaṃ syādvacanāde rāgādigatiḥ syāt । rāgādinivṛttau vacanādinivṛttiḥ syāt । na ca kāryam । kutaḥ —
("rāgādīnāṃ vacanādeśca kāryakāraṇabhāvāsiddheḥ ॥ 78 ॥") (NB 3.78)

<h2 id='209,iii'>209,iii <small><small></small></small></h2>

rāgādīnāṃ vacanādeśca kāryakāraṇabhāvasyā'siddheḥ kāraṇānna kāryam । ato'smānna gatiḥ ॥

<h1 id='3.79'>3.79</h1>

<h2 id='209,iv'>209,iv <small><small>(<a href='docExplore?doc_id=NBṬ_209,iv_209,v'>NBṬ_209,iv_209,v</a>)</small></small></h2>

mā bhūdrāgādikāryaṃ vacanaṃ sahacāri tu bhavati । tato rāgādau sahacāriṇi nivṛtte nivarttaṃte vacanamityāśaṅkyāha —
("arthāntarasya cākāraṇasya nivṛttau na vacanādernivṛttiḥ ॥ 79 ॥") (NB 3.79)

<h2 id='209,v'>209,v <small><small></small></small></h2>

arthāntarasya cākāraṇasya nivṛttau sahacāritvadarśanamātreṇa nānyasya vacanādernivṛttiḥ । ato vaktṛtvaṃ bhavedrāgādivirahaśca ॥

<h1 id='3.80'>3.80</h1>

<h2 id='209,vi'>209,vi <small><small>(<a href='docExplore?doc_id=NBṬ_209,vi_210,i'>NBṬ_209,vi_210,i</a>)</small></small></h2>

("iti sandigdha vyatireko'naikāntiko vacanādiḥ ॥ 80 ॥") (NB 3.80)

<210>

<h2 id='210,i'>210,i <small><small></small></small></h2>

iti śabdastasmādarthe । tasmādasarvajñatvaviparyayād vipakṣātsarvajñatvād, rāgādimattvaviparyayādarāgādimattvāt sandigdho vyatireko vacanādeḥ । ato'naikāntiko vacanādiḥ ॥

<h1 id='3.81'>3.81</h1>

<h2 id='210,ii'>210,ii <small><small>(<a href='docExplore?doc_id=NBṬ_210,ii_210,iii'>NBṬ_210,ii_210,iii</a>)</small></small></h2>

evamekaikarūpādisiddhisandehe hetudoṣān ākhyāya dvayordvayo rūpayorasiddhisandehe hetudoṣān vaktukāma āha —
("dvayo rūpayorviparyayasiddhau viruddhaḥ ॥ 81 ॥") (NB 3.81)

<h2 id='210,iii'>210,iii <small><small></small></small></h2>

dvayoriti । dvayo rūpayorviparyayasiddhau sattyāṃ viruddhaḥ ॥

<h1 id='3.82'>3.82</h1>

<h2 id='210,iv'>210,iv <small><small>(<a href='docExplore?doc_id=NBṬ_210,iv_210,v'>NBṬ_210,iv_210,v</a>)</small></small></h2>

trīṇi ca rūpāṇi santi । tato viśeṣajñāpanārthamāha —
("kayordvayoḥ ? ॥ 82 ॥") (NB 3.82)

<h2 id='210,v'>210,v <small><small></small></small></h2>

kayordvayoriti ॥

<h1 id='3.83'>3.83</h1>

<h2 id='210,vi'>210,vi <small><small>(<a href='docExplore?doc_id=NBṬ_210,vi_211,i'>NBṬ_210,vi_211,i</a>)</small></small></h2>

viśiṣṭe rūpe darśayati —
("sapakṣe satvasya, asapakṣe cāsatvasya । yathā kṛtakatvaṃ prayatnānantarīya katvaṃ ca nityatve sādhye viruddho hetvābhāsaḥ ॥ 83 ॥") (NB 3.83)

<h2 id='210,vii'>210,vii <small><small></small></small></h2>

sapakṣe sattvasya, asapakṣe cāsattvasya viparyayasiddhāviti sambandhaḥ । kṛtakatvamiti svabhāvahetuḥ । prayatnānantarīyakatva miti kāryahetuḥ । prayatnānantarīyaka śabdena hi prayatnānantaraṃ janma jñānaṃ ca prayatnānantarīyakamucyate । janma jāyamānasya svabhāvaḥ । jñānaṃ jñeyasya kāryam । tadiha prayatnānantaraṃ jñānaṃ gṛhyate । tena kāryahetuḥ ।

<211>

<h2 id='211,i'>211,i <small><small></small></small></h2>

etau hetū nityatve sādhye viruddhau hetvābhāsau ॥

<h1 id='3.84'>3.84</h1>

<h2 id='211,ii'>211,ii <small><small>(<a href='docExplore?doc_id=NBṬ_211,ii_211,iii'>NBṬ_211,ii_211,iii</a>)</small></small></h2>

kasmāt punaretau viruddhāvityāha —
("anayoḥ sapakṣe'satvam, asapakṣe ca satvamiti viparyayasiddhiḥ ॥ 84 ॥") (NB 3.84)

<h2 id='211,iii'>211,iii <small><small></small></small></h2>

anayoriti । sapakṣe hi nitye katakatvaprayatnānantarīyakatvayorasattvameva niścitam । anitye vipakṣe eva sattvaṃ niścitamiti viparyayasiddhiḥ ॥

<h1 id='3.85'>3.85</h1>

<h2 id='211,iv'>211,iv <small><small>(<a href='docExplore?doc_id=NBṬ_211,iv_211,v'>NBṬ_211,iv_211,v</a>)</small></small></h2>

kasmāt punarviparyayasiddhāvapyetau viruddhāvityāha —
("etau ca sādhyaviparyayasādhanādviruddhau ॥ 85 ॥") (NB 3.85)

<h2 id='211,v'>211,v <small><small></small></small></h2>

etau ca sādhyasya nityatvasya viparyayam — anityatvaṃ sādhayataḥ । tataḥ sādhyaviparyayasādhanādviruddhau ॥

<h1 id='3.86'>3.86</h1>

<h2 id='211,vi'>211,vi <small><small>(<a href='docExplore?doc_id=NBṬ_211,vi_211,vii'>NBṬ_211,vi_211,vii</a>)</small></small></h2>

yadi sādhyaviparyayasādhanādviruddhāvetau, uktaṃ ca parārthānumāne sādhyam, na tvanuktam; iṣṭaṃ ca anuktam । ato'nya iṣṭavighātakṛdābhyāmiti darśayannāha —
("nanu ca tṛtīyo'pīṣṭavighātakṛd viruddhaḥ ॥ 86 ॥") (NB 3.86)

<h2 id='211,vii'>211,vii <small><small></small></small></h2>

nanu ca tṛtīyo'pi viruddha uktaḥ । uktaviparyayasādhanau dvau । tṛtīyo'yamiṣṭasya śabdenānupāttasya vighātaṃ karoti viparyayasādhanāditi iṣṭavighātakṛt ॥

<h1 id='3.87'>3.87</h1>

<h2 id='211,viii'>211,viii <small><small>(<a href='docExplore?doc_id=NBṬ_211,viii_212,i'>NBṬ_211,viii_212,i</a>)</small></small></h2>

tamudāharati —
("yathā parārthāścakṣurādayaḥ saṅghātatvācchayanāsanādyaṅgavaditi ॥ 87 ॥") (NB 3.87)

<212>

<h2 id='212,i'>212,i <small><small></small></small></h2>

yatheti । cakṣurādaya iti dharmī । paro'rthaḥ prayojanaṃ parārthaḥ prayojakaḥ saṃskārya upakarttavyo yeṣāṃ te parārthāḥ — iti sādhyam । saṃghātatvāt sañcitarūpatvāditi hetuḥ । cakṣurādayo hi paramāṇusañcitirūpāḥ । tataḥ saṃghātarūpā ucyante । śayanamāsanaṃ cādiryasya tacchayanāsanādi । tadevāṅgaṃ puruṣopabhogāṅgatvāt । ayaṃ vyāptipradarśanaviṣayo dṛṣṭāntaḥ । atra hi pārārthyena saṃhatatvaṃ vyāptam । yataḥ śayanāsanādayaḥ saṃghātarūpāḥ puruṣasya bhogino bhavantyupakārakā iti parārthā ucyante ॥

<h1 id='3.88'>3.88</h1>

<h2 id='212,ii'>212,ii <small><small>(<a href='docExplore?doc_id=NBṬ_212,ii_212,iv'>NBṬ_212,ii_212,iv</a>)</small></small></h2>

kathamayamiṣṭavighātakṛdityāha —
("tadiṣṭāsaṃhatapārārthyaviparyayasādhanādviruddhaḥ ॥ 88 ॥") (NB 3.88)

<h2 id='212,iii'>212,iii <small><small></small></small></h2>

tadiṣṭāsaṃhatapārārthyaviparyayasādhanāditi । asaṃhate viṣaye pārārthyamasaṃhatapārārthyam । tasya sāṃkhyasya vādina iṣṭamasaṃhatapārārthyaṃ tadiṣṭāsaṃhatapārāthyaṃm । tasya viparyayaḥ saṃhatapārārthyaṃ nāma । tasya sādhanād viruddhaḥ ।

<h2 id='212,iv'>212,iv <small><small></small></small></h2>

"ātmā asti" iti bruvāṇaḥ sāṃkhyaḥ "kuta etad" iti paryanuyukto bauddhenedamātmanaḥ siddhaye pramāṇamāha । tasmādasaṃhatasyātmana upakārakatvaṃ sādhyaṃ cakṣurādīnām । ayaṃ tu heturviparyayavyāptaḥ । yasmādyo yasyopakārakaḥ sa tasya janakaḥ । janyamānaśca yugapat krameṇa vā bhavati saṃhataḥ । tasmāt parārthāścakṣurādayaḥ saṃhataparārthā iti siddham ॥

<213>

<h1 id='3.89'>3.89</h1>

<h2 id='213,i'>213,i <small><small>(<a href='docExplore?doc_id=NBṬ_213,i'>NBṬ_213,i</a>)</small></small></h2>

ayaṃ ca viruddha ācāryadiṅ nāgenoktaḥ —
("sa iha kasmānnoktaḥ ॥ 89 ॥") (NB 3.89)

<h1 id='3.90'>3.90</h1>

<h2 id='213,ii'>213,ii <small><small>(<a href='docExplore?doc_id=NBṬ_213,ii_213,iii'>NBṬ_213,ii_213,iii</a>)</small></small></h2>

sa kasmād vārttikakāreṇa satā tvayā noktaḥ ? itara āha —
("anayorevāntarbhāvāt ॥ 90 ॥") (NB 3.90)

<h2 id='213,iii'>213,iii <small><small></small></small></h2>

anayoreva sādhyaviparyayasādhanayorantarbhāvāt ।

<h1 id='3.91'>3.91</h1>

<h2 id='213,iv'>213,iv <small><small>(<a href='docExplore?doc_id=NBṬ_213,iv_213,v'>NBṬ_213,iv_213,v</a>)</small></small></h2>

nanu coktaviparyapaṃ na sādhayati । tat kathamuktaviparyayasādhanayorevāntarbhāva ityāha —
("na hyayamābhyāṃ sādhyaviparyayasādhanatvena bhidyate ॥ 91 ॥") (NB 3.91)

<h2 id='213,v'>213,v <small><small></small></small></h2>

na hyayamiti । hīti yasmādarthe । yasmād ayamiṣṭavidhātakṛdābhyāṃ hetubhyāṃ sādhyaviparyayasya sādhanatvena na bhidyate । yathā tau sādhyaviparyayasādhanau tathā'yamapīti । uktaviparyayaṃ tu sādhayatu vā mā vā kimuktaviparyayasādhanena । tasmādanayorevāntarbhāvaḥ ॥

<h1 id='3.92'>3.92</h1>

<h2 id='213,vi'>213,vi <small><small>(<a href='docExplore?doc_id=NBṬ_213,vi_213,viii'>NBṬ_213,vi_213,viii</a>)</small></small></h2>

nanu coktameva sādhyaṃ tat kathaṃ sādhyaviparyayasādhanatvenābheda ityāha —
("nahīṣṭoktayoḥ sādhyatvena kaścidviśeṣa iti ॥ 92 ॥") (NB 3.92)

<h2 id='213,vii'>213,vii <small><small></small></small></h2>

na hīti yasmādiṣṭoktayoḥ parasparasmāt sādhyatvena na kaścidviśeṣo bheda iti । tasmādanayorevāntarbhāva ityupasaṃhāraḥ ।

<h2 id='213,viii'>213,viii <small><small></small></small></h2>

prativādino hi yajjijñāsitaṃ tat prakaraṇāpannam । yacca prakaraṇāpannaṃ tat sādhanecchayā viṣayīkṛtaṃ sādhyamiṣṭamuktamanuktaṃ vā, na tūktamātrameva sādhyam । tenāviśeṣa iti ॥

<h1 id='3.93'>3.93</h1>

<h2 id='213,ix'>213,ix <small><small>(<a href='docExplore?doc_id=NBṬ_213,ix_213,x'>NBṬ_213,ix_213,x</a>)</small></small></h2>

("dvayo rūpayorekasyāsiddhāvaparasya ca sandehe'naikāntikaḥ ॥ 93 ॥") (NB 3.93)

<h2 id='213,x'>213,x <small><small></small></small></h2>

dvayo rūpayo rviparyayasiddhau viruddha uktaḥ । tayostu dvayormadhya ekasyāsiddhau, aparasya ca sandehe'naikāntikaḥ ॥

<214>

<h1 id='3.94'>3.94</h1>

<h2 id='214,i'>214,i <small><small>(<a href='docExplore?doc_id=NBṬ_214,i_214,ii'>NBṬ_214,i_214,ii</a>)</small></small></h2>

kīdṛśo'sāvityāha —
("yathā vītarāgaḥ kaścit sarvajño vā, vaktṛtvāditi । vyatireko'trāsiddhaḥ । sandigdho'nvayaḥ ॥ 94 ॥") (NB 3.94)

<h2 id='214,ii'>214,ii <small><small></small></small></h2>

yatheti । vigato rāgo yasya sa vītarāga ityekaṃ sādhyam । sarvajño veti dvitīyam । vaktṛtvāditi hetuḥ । vyatireko'trāsiddha iti । svātmanyeva sarāge cāsarvajñe ca vipakṣe vaktṛtvaṃ dṛṣṭam । ato'siddho vyatirekaḥ । sandigdho'nvayaḥ ॥

<h1 id='3.95'>3.95</h1>

<h2 id='214,iii'>214,iii <small><small>(<a href='docExplore?doc_id=NBṬ_214,iii_214,iv'>NBṬ_214,iii_214,iv</a>)</small></small></h2>

kuta ityāha —
("sarvajñavītarāgayorviprakarṣādvacanādestatra sattvamasattvaṃ vā sandigdham ॥ 95 ॥") (NB 3.95)

<h2 id='214,iv'>214,iv <small><small></small></small></h2>

sapakṣabhūtayoḥ sarvajñavītarāgayorviprakarṣādityatīndriyatvād vacanāderindriyagamyasyāpi tatra atīndriyayoḥ sarvajñatvavī (jñavī) tarāgayoḥ sattvamasattvaṃ vā sandigdham । tataśca na jñāyate kiṃ baktṛtvāt sarvaṃjña uta netyanaikāntikaṃ iti ॥

<h1 id='3.96'>3.96</h1>

<h2 id='214,v'>214,v <small><small>(<a href='docExplore?doc_id=NBṬ_214,v_214,vi'>NBṬ_214,v_214,vi</a>)</small></small></h2>

samprati dvayoreva sandehe'naikāntikaṃ vaktumāha —
("anayoreva dvayo rūpayoḥ sandehe'naikāntikaḥ ॥ 96 ॥") (NB 3.96)

<h2 id='214,vi'>214,vi <small><small></small></small></h2>

anayoreva — anvayavyatirekarūpayoḥ sandehāt saṃśayahetuḥ ।

<h1 id='3.97'>3.97</h1>

<h2 id='214,vii'>214,vii <small><small>(<a href='docExplore?doc_id=NBṬ_214,vii_214,ix'>NBṬ_214,vii_214,ix</a>)</small></small></h2>

udāharaṇam —
("yathā sātmakaṃ jīvaccharīraṃ prāṇādimatvāditi ॥ 97 ॥") (NB 3.97)

<h2 id='214,viii'>214,viii <small><small></small></small></h2>

yatheti । sahātmanā varttaṃte sātmakamiti sādhyam । śarīramiti dharmī । jīvadgrahaṇaṃ dharmiviśeṣaṇam । mṛte hyātmānaṃ necchati ।

<h2 id='214,ix'>214,ix <small><small></small></small></h2>

prāṇāḥ śvāsādaya ādiryasyonmeṣanimeṣādeḥ prāṇidharmasya sa prāṇādiḥ । sa yasyāsti tat prāṇādimat jīvaccharīram । tasya bhāvastattvam । tasmādityeṣa hetuḥ ॥

<215>

<h1 id='3.98'>3.98</h1>

<h2 id='215,i'>215,i <small><small>(<a href='docExplore?doc_id=NBṬ_215,i^1'>NBṬ_215,i^1</a>)  (<a href='docExplore?doc_id=NBṬ_215,i^2_216,i'>NBṬ_215,i^2_216,i</a>)</small></small></h2>

ayamasādhāraṇaḥ saṃśayaheturupapādayitavyaḥ । pakṣadharmasya ca dvābhyāṃ kāraṇābhyāṃ saṃśayahetutvam । saṃśayaviṣayau yāvākārau tābhyāṃ sarvasya vastunaḥ saṃgrahāt । tayośca vyāpakayorākārayorekatrāpi vṛttyaniścayāt । yābhyāṃ hyākārābhyāṃ sarvaṃ vastu na saṃgṛhyate tayorākārayorna saṃśayaḥ । prakārāntarasambhave hi pakṣadharmo dharmiṇamaviyuktaṃ dvayorekena dharmeṇa darśayituṃ na śaknuyāt । ato na saṃśayahetuḥ syāt । dvayordharmayoraniyataṃ bhāvaṃ darśayan saṃśayahetuḥ । dvayostvaniyatamapi bhāvaṃ darśayitumaśakto'pratipattihetuḥ । niyataṃ tu bhāvaṃ darśayan samyag heturviruddho vā syāt । tasmād yābhyāṃ sarvaṃ vastu saṃgṛhyate tayoḥ saṃśayaheturyadi tayorekatrāpi sadbhāvaniścayo na syāt । sadbhāvaniścaye tu yadyekatra niyatasattāniścayo heturviruddho vā syāt । aniyatasattāniścaye tu sādhāraṇānaikāntikaḥ, sandigdhavipakṣa<216>vyāvṛttikaḥ, sandigdhānvayo'siddhavyatireko vā syāt । ekatrāpi tu vṛttyaniścayādasādhāraṇānaikāntiko bhavati । tato'sādhāraṇānaikāntikasyānaikāntikatve hetudvayaṃ darśayitumāha —
("na hi sātmakanirātmakābhyāmanyo rāśirasti yatrāyaṃ prāṇādirvarttate(rvarteta) ॥ 98 ॥") (NB 3.98)

<h2 id='216,i'>216,i <small><small></small></small></h2>

nahīti । sahātmanā varttate sātmakaḥ । niṣkrānta ātmā yasmāt sa nirātmakaḥ । tābhyāṃ yasmānnānyo rāśirasti । kiṃbhūtaḥ ? yatrāyaṃ vastudharmaḥ prāṇādirvartteta ? tasmādayaṃ tayorbhavati saṃśayahetuḥ ॥

<h1 id='3.99'>3.99</h1>

<h2 id='216,ii'>216,ii <small><small>(<a href='docExplore?doc_id=NBṬ_216,ii_216,iii'>NBṬ_216,ii_216,iii</a>)</small></small></h2>

kasmādanyarāśyabhāva ityāha —
("ātmano vṛtivyavacchedābhyāṃ sarvasaṃgrahāt ॥ 99 ॥") (NB 3.99)

<h2 id='216,iii'>216,iii <small><small></small></small></h2>

ātmano vṛttiḥ sadbhāvo vyavacchedo'bhāvaḥ । tābhyāṃ sarvasya vastunaḥ saṃgrahāt kroḍīkaraṇāt । yatra hyātmā asti tat sātmakam । anyannirātmakam । tato nānyo rāśirasti — iti saṃśayahetutvakāraṇam ॥

<217>

<h1 id='3.100'>3.100</h1>

<h2 id='217,i'>217,i <small><small>(<a href='docExplore?doc_id=NBṬ_217,i_217,ii'>NBṬ_217,i_217,ii</a>)</small></small></h2>

prakārābhyāṃ sarvavastusaṅgrahaṃ pratipādya dvitīyamāha —
("nāpyanayorekatra vṛttiniścayaḥ ॥ 100 ॥") (NB 3.100)

<h2 id='217,ii'>217,ii <small><small></small></small></h2>

nāpyanayoḥ sātmakānātmakayormadhya ekatra sātmake'nātmake vā vṛtteḥ sadbhāvasya niścayo'sti । dvāvapi rāśī tyaktvā na varttate prāṇādiḥ, vastudharmatvāt । tataścānayoreva varttate ityetāvadeva jñātam । viśeṣe tu vṛttiniścayo nāstītyayamarthaḥ ॥

<h1 id='3.101'>3.101</h1>

<h2 id='217,iii'>217,iii <small><small>(<a href='docExplore?doc_id=NBṬ_217,iii_217,v'>NBṬ_217,iii_217,v</a>)</small></small></h2>

tadāha —
("sātmakatvenā'nātmakatvena vā prasiddhe prāṇāderasiddheḥ ॥ 101 ॥") (NB 3.101)

<h2 id='217,iv'>217,iv <small><small></small></small></h2>

sātmakatvenā'nātmakatvena vā viśeṣeṇa yukte prasiddhe niścite vastuni prāṇāderdharmasya sarvavastuvyāpinoḥ prakārayorekatra niyatasadbhāvasyāsiddheranaikāntikaḥ, aniścitatvāt ।

<h2 id='217,v'>217,v <small><small></small></small></h2>

tadevamasādhāraṇasya dharmasyānaikāntikatve kāraṇadvayamabhihitam ॥

<218>

<h1 id='3.102'>3.102</h1>

<h2 id='218,i'>218,i <small><small>(<a href='docExplore?doc_id=NBṬ_218,i_218,iii'>NBṬ_218,i_218,iii</a>)</small></small></h2>

pakṣadharmaśca bhavan sarvaḥ sādhāraṇo'sādhāraṇo vā bhavatyanaikāntikaḥ । tasmādupasaṃhāravyājena pakṣadharmatvaṃ darśayati —
("tasmājjīvaccharīrasambandhī prāṇādiḥ sātmakādanātmakācca sarvasmād vyāvṛttatvonāsiddhestābhyāṃ na vyatiricyate ॥ 102 ॥") (NB 3.102)

<h2 id='218,ii'>218,ii <small><small></small></small></h2>

tasmādityādinā । jīvaccharīrasya sambandhī pakṣadharma ityarthaḥ । yasmāt tayorekatrāpi na nivṛttiniścayastasmāt tābhyāṃ na vyatiricyate ।

<h2 id='218,iii'>218,iii <small><small></small></small></h2>

vastudhame hi sarvavastuvyāpinoḥ prakārayorekatra niyatasadbhāvo niścitaḥ prakārāntarānnivartteta । ata evāha — sātmakādanātmakācca sarvasmād vastuno vyāvṛttatvenāsiddherita । prāṇādistāvat kutaścid ghaṭādernivṛtta eva । tata etāvadavasātuṃ śakyam — sātmakādanātmakādvā kiyato nivṛttaḥ । sarvasmāt tu nivṛtto nāvasīyate । tato na kutaścid vyatirekaḥ ॥

<219>

<h1 id='3.103'>3.103</h1>

<h2 id='219,i'>219,i <small><small>(<a href='docExplore?doc_id=NBṬ_219,i_219,ii'>NBṬ_219,i_219,ii</a>)</small></small></h2>

yadyevamanvayo'stu tayorniścita ityāha —
("na tatrānveti ॥ 103 ॥") (NB 3.103)

<h2 id='219,ii'>219,ii <small><small></small></small></h2>

na tatra sātmake'nātmake vā'rthenveti — anvayavān prāṇādiḥ ॥

<h1 id='3.104'>3.104</h1>

<h2 id='219,iii'>219,iii <small><small>(<a href='docExplore?doc_id=NBṬ_219,iii_219,iv'>NBṬ_219,iii_219,iv</a>)</small></small></h2>

kuta ityāha —
("ekātmanyapyasiddheḥ ॥ 104 ॥") (NB 3.104)

<h2 id='219,iv'>219,iv <small><small></small></small></h2>

ekātmanyapīti । ekātmani sātmake'nātmake vā'siddheḥ kāraṇāt । vastudharmatayā tayordvayorekatra vā varttata ityavasitaḥ prāṇādiḥ । na tu sātmaka eva nirātmaka eva vā varttata iti kuto'nvayaniścayaḥ ॥

<h1 id='3.105'>3.105</h1>

<h2 id='219,v'>219,v <small><small>(<a href='docExplore?doc_id=NBṬ_219,v_220,i'>NBṬ_219,v_220,i</a>)</small></small></h2>

nanu ca prativādino na kiñcat sātmakamasti । tato'sya hetorna sātmake'nvayo na vyatireka ityanvayavyatirekayorabhāvaniścayaḥ sātmake, na tu sadbhāvasaṃśaya ityāśaṅkyāha —
("nāpi sātmakādanātmakācca tasyānvayavyatirekayorabhāvaniścayaḥ ॥ 105 ॥") (NB 3.105)

<220>

<h2 id='220,i'>220,i <small><small></small></small></h2>

nāpi sātmakād vastunaḥ tasya prāṇāderanvayavyatirekayorabhāvaniścayaḥ । nāpi ca nirātmakāt । sātmakādanātmakāditi ca pañcamī vyatirekaśabdāpekṣayā draṣṭavyā ॥

<h1 id='3.106'>3.106</h1>

<h2 id='220,ii'>220,ii <small><small>(<a href='docExplore?doc_id=NBṬ_220,ii_220,iii'>NBṬ_220,ii_220,iii</a>)</small></small></h2>

kathamanvayavyatirekayornābhāvaniścaya ityāha —
("ekābhāvaniścayasyāpara bhāvaniścayanāntarīyakatvāt ॥ 106 ॥") (NB 3.106)

<h2 id='220,iii'>220,iii <small><small></small></small></h2>

ekasyānvayasya vyatirekasya vā yo'bhāvaniścayaḥ so'parasya dvitīyasya bhāvaniścayanāntarīyakaḥ bhāvaniścayasyāvyabhicārī । tasya bhāvastattvaṃ tasmāt । yata ekābhāvaniścayo'parabhāvaniścaya nāntarīyakaḥ, tasmānna dvayorekatrābhāvaniścayaḥ ॥

<h1 id='3.107'>3.107</h1>

<h2 id='220,iv'>220,iv <small><small>(<a href='docExplore?doc_id=NBṬ_220,iv_220,vi'>NBṬ_220,iv_220,vi</a>)</small></small></h2>

kasmāt punarekasyābhāvaniścayo'parasadbhāvaniścayā'vyabhicārītyāha —
("anvayavyatirekayoranyonyavyavacchedarūpatvāt । tata evānvayavyatirekayoḥ sandehādanaikāntikaḥ ॥ 107 ॥") (NB 3.107)

<h2 id='220,v'>220,v <small><small></small></small></h2>

anvayavyatirekayoranyonyavyavachedarūpatvāditi । anyonyasya vyavacchedo'bhāvaḥ, sa eva rūpaṃ yayostayorbhāvastattvam tasmāt kāraṇāt ।

<h2 id='220,vi'>220,vi <small><small></small></small></h2>

anvayavyatirekau bhāvābhāvau । bhāvābhāvau ca parasparavyavacchedarūpau । yasya vyavacchedena yat paricchidyate tat tatparihāreṇa vyavasthitam । svābhāvavyavacchedena ca bhāvaḥ paricchidyate ।

<h2 id='220,vii'>220,vii <small><small>(<a href='docExplore?doc_id=NBṬ_220,vii_220,viii'>NBṬ_220,vii_220,viii</a>)</small></small></h2>

tasmāt svābhāvavyavacchedena bhāvo vyavasthitaḥ । abhāvo hi nīrūpo yādṛśo vikalpena darśitaḥ । nīrūpatāṃ ca vyavacchidya rūpamākāravat paricchidyate । tathā ca satyanvayābhāvo vyatirekaḥ, vyatirekābhāvaścānvayaḥ ।

<h2 id='220,viii'>220,viii <small><small></small></small></h2>

tato'nvayābhāve niścite vyatireko niścito bhavati । vyatirekābhāve ca niścite'nvayo niścito bhavati ।

<221>

<h2 id='221,i'>221,i <small><small>(<a href='docExplore?doc_id=NBṬ_221,i_221,ii'>NBṬ_221,i_221,ii</a>)</small></small></h2>

tasmād yadi nāma sātmakamavastu nirātmakaṃ ca vastu, tathāpi tayorna prāṇāderanvayavyatirekayorabhāvaniścayaḥ । ekatra vastunyekasya vastuno yugapadbhāvābhāvavirodhāt tayorabhāvaniścayāyogāt ।

<h2 id='221,ii'>221,ii <small><small></small></small></h2>

na ca prativādyanurodhāt sātmakānātmake vastunī sadasatī । kintu pramāṇānurodhād । ityubhe sandigdhe । tatastayoḥ prāṇādimattvasya sadasattvasaṃśayaḥ ।

<h2 id='221,iii'>221,iii <small><small>(<a href='docExplore?doc_id=NBṬ_221,iii_221,iv'>NBṬ_221,iii_221,iv</a>)</small></small></h2>

yata eva kvacidanvayavyatirekayorna bhāvaniścayo nāpyabhāvaniścayaḥ, tata evānvayavyatirekayoḥ sandehaḥ ।

<h2 id='221,iv'>221,iv <small><small></small></small></h2>

yadi tu kvacida pyanvayavyatirekayorekasyāpyabhāvaniścayaḥ syāt, sa eva dvitīyasya bhāvaniścaya ityanvayavyatirekasandeha eva na syāt । yataśca na kvacidbhāvābhāvaniścayastata evānvayavyatirekayoḥ sandehaḥ । sandehāccānaikāntikaḥ ॥

<222>

<h1 id='3.108'>3.108</h1>

<h2 id='222,i'>222,i <small><small>(<a href='docExplore?doc_id=NBṬ_222,i_222,ii'>NBṬ_222,i_222,ii</a>)</small></small></h2>

kasmādanaikāntika ityāha —
("sādhyetarayorato niścayābhāvāt ॥ 108 ॥") (NB 3.108)

<h2 id='222,ii'>222,ii <small><small></small></small></h2>

sādhyasya, itarasya ca viruddhasya ataḥ — sandigdhānvayayatirekānniścayābhāvāt । sapakṣavipakṣayorhi sadasattvasandehe na sādhyasya na viruddhasya siddhiḥ । na ca sātmakānātmakābhyāṃ paraḥ prakāraḥ saṃbhavati । tataḥ prāṇādimattvād dharmiṇi jīvaccharīre saṃśaya ātmabhāvābhāvayorityanaikāntikaḥ prāṇādiriti ॥

<224>

<h1 id='3.109'>3.109</h1>

<h2 id='224,i'>224,i <small><small>(<a href='docExplore?doc_id=NBṬ_224,i_224,ii'>NBṬ_224,i_224,ii</a>)</small></small></h2>

trayāṇāṃ rūpāṇāmasiddhau sandehe ca hetudoṣānupapādyopasaṃharannāha —
("evameṣāṃ trayāṇāṃ rūpāṇāmekaikasya rdvayordvayorvā rūpayorasiddhau saṃdehe vā yathāyogamasiddhaviruddhānaikāntikāsrayo hetvābhāsāḥ ॥ 109 ॥") (NB 3.109)

<h2 id='224,ii'>224,ii <small><small></small></small></h2>

evamityanantaroktena krameṇa । eṣāṃ madhya ekaikaṃ rūpaṃ yadā'siddhaṃ sandigdhaṃ vā bhavati, dve dve vā'siddhe saṃdigdhe vā bhavataḥ, tadāsiddhaśca viruddhaścānaikāntikaśca te hetvābhāsāḥ । yathāyogamiti । yasyāsiddhau saṃdehe vā yo hetvābhāso yujyate sa tasyā'siddheḥ saṃdehācca vyavasthāpyata iti yasya yasya yena yena yogo yathāyogamiti ॥

<h1 id='3.110'>3.110</h1>

<h2 id='224,iii'>224,iii <small><small>(<a href='docExplore?doc_id=NBṬ_224,iii_224,iv'>NBṬ_224,iii_224,iv</a>)</small></small></h2>

("viruddhāvyabhicāryapi saṃśayaheturuktaḥ । sa iha kasmānnoktaḥ ? ॥ 110 ॥") (NB 3.110)

<h2 id='224,iv'>224,iv <small><small></small></small></h2>

nanu cā''cāryeṇa viruddhāvyabhicāryapi saṃśayaheturuktaḥ । hetvantarasādhitasya viruddhaṃ yat tanna vyabhicaratīti viruddhāvyabhicārī । yadi vā viruddhaścāsau sādhanāntarasiddhasya dharmasya viruddhasādhanāt, avyabhicārī ca svasādhyāvyabhicārādviruddhāvyabhicārī ॥

<225>

<h1 id='3.111'>3.111</h1>

<h2 id='225,i'>225,i <small><small>(<a href='docExplore?doc_id=NBṬ_225,i_225,ii'>NBṬ_225,i_225,ii</a>)</small></small></h2>

satyam । ukta ācāryeṇa । mayā tviha noktaḥ । kasmādityāha —
("anumānaviṣaye'sambhavāt ॥ 111 ॥") (NB 3.111)

<h2 id='225,ii'>225,ii <small><small></small></small></h2>

anumānasya viṣayaḥ pramāṇasiddhaṃ trairūpyam । yato hi anumānasambhavaḥ so'numānasya viṣayaḥ । pramāṇasiddhācca trairūpyādanumānasambhavaḥ । tasmāt tadevānumānaviṣayaḥ । tasmin prakrānte na viruddhāvyabhicārisambhavaḥ । prāmāṇasiddhe hi trairūpye prastute sa eva hetvābhāsaḥ sambhabati yasya pramāṇasiddhaṃ rūpam । na ca viruddhāvyabhicāriṇaḥ pramāṇasiddhamasti rūpam । ato na sambhavaḥ । tato'sambhavāt noktaḥ ॥

<h1 id='3.112'>3.112</h1>

<h2 id='225,iii'>225,iii <small><small>(<a href='docExplore?doc_id=NBṬ_225,iii_226,i'>NBṬ_225,iii_226,i</a>)</small></small></h2>

kasmādasaṃbhava ityāha —
("na hi sambhavo'sti kāryasvabhāvayoruktalakṣaṇayoranupalambhasya ca viruddhatāyāḥ ॥ 112 ॥") (NB 3.112)

<h2 id='225,iv'>225,iv <small><small></small></small></h2>

na hīti । yasmānna sambhavo'sti viruddhatāyāḥ । kārya ca svabhāvaśca tayoruktalakṣaṇayoriti ।

<226>

<h2 id='226,i'>226,i <small><small></small></small></h2>

kāryasya kāraṇājjanmalakṣaṇaṃ tattvam । svamāvasya ca sādhyavyāptatvaṃ tattvam । yat kāryam, yaśca svabhāvaḥ, sa kathamātmavāraṇaṃ vyāpakaṃ ca svabhāvaṃ parityajya bhaved yena viruddhaḥ syāt । anupalambhasya ca uktalakṣaṇasyeti । dṛśyānupalambhatvaṃ cānupalambhalakṣaṇam । tasyāpi vastvabhāvāvyabhicāritvānna viruddhatvasambhavaḥ ॥

<h1 id='3.113'>3.113</h1>

<h2 id='226,ii'>226,ii <small><small>(<a href='docExplore?doc_id=NBṬ_226,ii_226,iii'>NBṬ_226,ii_226,iii</a>)</small></small></h2>

syādetat — etebhyo'nyo bhaviṣyatītyāha —
("na cānyo'vyabhicārī ॥ 113 ॥") (NB 3.113)

<h2 id='226,iii'>226,iii <small><small></small></small></h2>

na cānya etebhyo'vyabhicārī tribhyaḥ । ata evaiṣveva hetutvam ॥

<h1 id='3.114'>3.114</h1>

<h2 id='226,iv'>226,iv <small><small>(<a href='docExplore?doc_id=NBṬ_226,iv_227,i'>NBṬ_226,iv_227,i</a>)</small></small></h2>

kva tarhyācāryadignāgenāyaṃ hetudopa ukta ityāha —
("tasmādavastudarśanabalapravṛttamāgamāśrayamanumānamāśritya tadarthavicāreṣu virudvāvyabhicārī sādhanadoṣa uktaḥ ॥ 114 ॥") (NB 3.114)

<h2 id='226,v'>226,v <small><small></small></small></h2>

yasmād vastubalapravṛtte'numāne na sambhavati tasmād āgamāśrayamanumānamāśrityavyabhicāryuktaḥ । āgamasiddhaṃ hi yasyānumānasya liṅgatrairūpyaṃ tasyāgama āśrayaḥ ।

<h2 id='226,vi'>226,vi <small><small></small></small></h2>

nanu cāgamasiddhamapi trairūpyaṃ pramāṇasiddhamityāha — avastudarśanabalapravṛttamiti । avastuno darśanaṃ vikalpamātram tasya balaṃ sāmarthyam । tataḥ pravṛttam — apramāṇādvikalpamātrād vyavasthitaṃ trairūpyamāgamasiddhamanumānasya । na tu pramāṇāt ।

<227>

<h2 id='227,i'>227,i <small><small></small></small></h2>

tat tarhyanumāna māgamasiddha trairūpyaṃ kvādhikṛtamityāha — tadartheti । tasyāgamasya yo'rtho'tīndriyaḥ pratyakṣānumānābhyāmaviṣayīkṛtaḥ sāmānyādistasya vicāreṣu prakrānteṣu āgamāśrayamanumānaṃ sambhavati । tadāśrayo viruddhāvyabhicāryukta ācāryeṇeti ॥

<h1 id='3.115'>3.115</h1>

<h2 id='227,ii'>227,ii <small><small>(<a href='docExplore?doc_id=NBṬ_227,ii_227,iii'>NBṬ_227,ii_227,iii</a>)</small></small></h2>

kasmāt punarāgamāśraye pyanumāne sambhava ityāha —
("śāstrakārāṇāmartheṣu bhrāntyā viparītasvabhāvo pasaṃhārasambhavāt ॥ 115 ॥") (NB 3.115)

<h2 id='227,iii'>227,iii <small><small></small></small></h2>

śāstrakṛtāṃ viparītasya vastuviruddhasya svabhāvasya upasaṃhāro ḍhaukanamartheṣu । tasya saṃbhavād viruddhāvyabhicārisambhavaḥ । bhrāntyeti viparyāsena । viparyastā hi śāstrakārāḥ santamasantaṃ svabhāvamāropayantīti ॥

<h1 id='3.116'>3.116</h1>

<h2 id='227,iv'>227,iv <small><small>(<a href='docExplore?doc_id=NBṬ_227,iv_227,vi'>NBṬ_227,iv_227,vi</a>)</small></small></h2>

yadi śāstrakṛto'pi bhrāntāḥ, anyeṣvapi puruṣeṣu ka āśvāsa ityāha —
("na hyasya sambhavo yathāvasthitavastusthitiṣvātmakāryānupalambheṣu ॥ 116 ॥") (NB 3.116)

<h2 id='227,v'>227,v <small><small></small></small></h2>

nahīti । na hetuṣu kalpanayā hetutvavyavasthā । api tu vastusthityā । tato yathāvasthitavastusthitiṣvātmakāryānupalambheṣvasya sambhavo nāsti ।

<h2 id='227,vi'>227,vi <small><small></small></small></h2>

avasthitaṃ paramārthasadvastu tadanatikrāntā yathāvasthitā vastusthitirvyavasthā yeṣāṃ te yathāvasthitavastusthitayaḥ । te hi yathā vastu sthitaṃ tathā sthitāḥ । na kalpanayā । tatasteṣu na bhrānteravakāśo'sti yena viruddhāvyabhicārisambhavaḥ syāt ॥

<h1 id='3.117'>3.117</h1>

<h2 id='227,vii'>227,vii <small><small>(<a href='docExplore?doc_id=NBṬ_227,vii_228,ii'>NBṬ_227,vii_228,ii</a>)</small></small></h2>

tatra viruddhāvyabhicāriṇyudāharaṇam —
<228>
("tatrodāharaṇam — yat sarvadeśāvasthitaiḥ svasambandhibhiryugapadabhisambadhyate tat sarvagatam । yathā''kāśam । abhisambadhyate ca sarvādeśāvasthitaiḥ svasambandhibhiryugapat sāmānyamiti ॥ 117 ॥") (NB 3.117)

<h2 id='228,i'>228,i <small><small></small></small></h2>

yat sarvasmin deśe'vasthitaiḥ svasambandhibhiryugapadabhisambadhyate iti sarvadeśāvasthitarabhisambadhyamānatvaṃ sāmānyasya anūdya sarvagatatvaṃ vidhīyate । tena yugapadabhisambadhyamānatvaṃ sarvagatatve niyataṃ tena vyāptaṃ kathyate ।

<h2 id='228,ii'>228,ii <small><small></small></small></h2>

iha sāmānyaṃ kaṇādamaharṣiṇā niṣkriyaṃ dṛśyamekaṃ coktam । yugapacca sarvaiḥ svaiḥ sambandhibhiḥ samavāyena saṃbaddham । tatra pailukena kaṇādaśiṣyeṇa vyaktiṣu vyaktirahiteṣu ca <229> deśeṣu sāmānyaṃ sthitaṃ sādhayituṃ pramāṇamidamupanyastam yathākāśamiti — vyāptipradarśanaviṣayo dṛṣṭāntaḥ । ākāśamapi hi sarvadeśāvasthitairvṛkṣādibhiḥ svasaṃyogibhiryugapadabhisambadhyamānaṃ sarvagataṃ ca । abhisambadhyate ca sarvadeśāvasthitaiḥ svasambandhibhiriti hetoḥ pakṣadharmatvapradarśanam ॥

<h1 id='3.118'>3.118</h1>

<h2 id='229,i'>229,i <small><small>(<a href='docExplore?doc_id=NBṬ_229,i_229,iii'>NBṬ_229,i_229,iii</a>)</small></small></h2>

asya svabhāvahetutvaṃ yojayitumāha —
("tatsambandhisvabhāvamātrānubandhinī taddeśasannihitasvabhāvatā ॥ 118 ॥") (NB 3.118)

<h2 id='229,ii'>229,ii <small><small></small></small></h2>

tatsambandhīti । teṣāṃ sarvadeśāvasthitānāṃ dravyāṇāṃ sambandhī sāmānyasya svabhāvaḥ sa eva tatsambandhisvabhāvamātram । tadanubadhnātīti tadanubandhinī ।

<h2 id='229,iii'>229,iii <small><small></small></small></h2>

kāsāvityāha — taddeśasaṃnnihitasvabhāvatā । teṣāṃ sambandhināṃ deśastaddeśaḥ । taddeśe sannihitaḥ svabhāvo yasya tat taddeśasaṃnihitasvabhāvam । tasya bhāvastattā । yasya hi yeṣāṃ sambandhī svabhāvaḥ tanniyamena teṣāṃ deśe sannihitaṃ bhavati । tatastatsambandhitvānubandhinī taddeśasaṃnihitatā sāmānyasya ॥

<230>

<h1 id='3.119'>3.119</h1>

<h2 id='230,i'>230,i <small><small>(<a href='docExplore?doc_id=NBṬ_230,i_230,iii'>NBṬ_230,i_230,iii</a>)</small></small></h2>

nanu ca gavāṃ sambandhī svāmī । na ca godeśe sannihitasvabhāvaḥ । tat karthaṃ tatsambandhitvāt taddeśatvamityāha —
("na hi yo yatra nāsti taddeśamātmanā vyāpnotīti svabhāvahetuprayogaḥ ॥ 119 ॥") (NB 3.119)

<h2 id='230,ii'>230,ii <small><small></small></small></h2>

na hīti । yo yatra deśe nāsti sa deśo yasya sa taddeśaḥ taṃ na vyāpnotyātmanā svarūpeṇa ।

<h2 id='230,iii'>230,iii <small><small></small></small></h2>

iha sāmānyasya tadvatāṃ ca samavāyalakṣaṇaḥ sambandhaḥ । sa cābhinnadeśayoreva । tena yatra yat samavetaṃ tat tadātmī na rūpeṇa kroḍīkurvat samavāyirūpadeśe svātmānaṃ niveśayati ।

<231>

<h2 id='231,i'>231,i <small><small>(<a href='docExplore?doc_id=NBṬ_231,i_231,iii'>NBṬ_231,i_231,iii</a>)</small></small></h2>

taddeśarūpaniveśanameva tatkroḍīkaraṇam । tatastatsamavāyaḥ ।

<h2 id='231,ii'>231,ii <small><small></small></small></h2>

tasmād yad yatra samavetaṃ tat taddravyaṃ vyāpnuvadātmanā taddeśe saṃnnihitaṃ bhavati ।

<h2 id='231,iii'>231,iii <small><small></small></small></h2>

tadayamarthaḥ — taddeśasthavastuvyāpanaṃ taddeśasattayā vyāptam । taddeśasattā'bhāve tadvyāpanābhāvād vyāpanalakṣaṇa samavāyasaṃmbandho na syāt । asti ca vyāpanam । atastaddeśe sannihitatvamiti । tadayaṃ svabhāvahetuḥ ॥

<h1 id='3.120'>3.120</h1>

<h2 id='231,iv'>231,iv <small><small>(<a href='docExplore?doc_id=NBṬ_231,iv_232,i'>NBṬ_231,iv_232,i</a>)</small></small></h2>

paiṭharaprayogaṃ darśayannāha —
("dvitīyo'pi prayogaḥ — yadupalabdhilakṣaṇaprāptaṃ sannopalabhyate na tat tatrāsti । tadyathā — kkacidavidyamāno ghaṭaḥ । nopalabhyate copalabdhilakṣaṇaprāptaṃ sāmānyaṃ vyaktayantarāleṣviti । ayamanupalambhaḥ svabhāvaśca parasparaviruddhārthasādhanādekatra saṃśayaṃ janayataḥ ॥ 120 ॥") (NB 3.120)

<h2 id='231,v'>231,v <small><small></small></small></h2>

dvitīyo'pi — iti । yadupalabdherlakṣaṇatāṃ viṣayatāṃ prāptaṃ dṛśyamityarthaḥ । etena dṛśyānupalabdhimanūdya "na tat tatrāsti" ityasadvyavahāryatvaṃ vihitam । tato vyāpyadṛśyānupalabdhervyāpakamasadvyavahāryatvaṃ darśitam । tadyatheti kvacidasan ghaṭo dṛṣṭāntaḥ ।

<232>

<h2 id='232,i'>232,i <small><small></small></small></h2>

pakṣadharmatvaṃ darśayitumāha — nopalabhyate ceti । vyaktyantarālaṃ — vyaktyantaraṃ ca vyaktiśūnyaṃ cākāśam । dṛśyamapi kasyāṃcidvyaktau gosāmānyamaśvādiṣu vyaktyantareṣu vyaktiśūnye cākāśe nopalabhyate । tasmānna teṣvastīti gamyate ।

<h2 id='232,ii'>232,ii <small><small>(<a href='docExplore?doc_id=NBṬ_232,ii'>NBṬ_232,ii</a>)</small></small></h2>

ayamanupalambhaḥ pūrvoktaśca svabhāvaḥ parasparasya viruddhau yāvarthau tayoḥ sādhanāt tāvekasmin dharmiṇi saṃśayaṃ janayataḥ । na hyeko'rthaḥ parasparaviruddhasvabhāvo bhavitumarhati । ekena cātra vyaktyantareṣu vyaktiśūnye cākāśe sattvam, apareṇa cānupalambhenāsattvaṃ sādhyate । na <233> caikasyaikadaikatra sattvamasattvaṃ ca yuktam, tayorvirodhāt । tadāgamasiddhasya sāmānyasya sarvagatatvāsarvagatatvayoḥ sādhyayoretau viruddhāvyabhicāriṇau jātau । yataḥ sāmānyasyaikasya yugapat sarvadeśāvasthitairabhisambandhitvaṃ cābhyupagatam, dṛśyatvaṃ ca । tataḥ sarvasambandhitvāt sarvagatatvam, dṛśyatvādantarālādanupalambhādasarvagatatvam । tataḥ śāstrakāreṇaiva viruddhavyāptatvamapaśyatā viruddhavyāptau dharmāvuktvā viruddhāvyabhicāryavakāśo datta iti । na ca vastunyasya sambhavaḥ । ityuktā hetvābhāsāḥ ॥

<h1 id='3.121'>3.121</h1>

<h2 id='233,i'>233,i <small><small>(<a href='docExplore?doc_id=NBṬ_233,i_234,ii'>NBṬ_233,i_234,ii</a>)</small></small></h2>

nanu ca sādhanāvayavatvād yathā hetava uktāstatprasaṅgena ca hetvābhāsāḥ, tathā sādhanāvayavatvād dṛṣṭāntā vaktavyāstatprasaṅgena ca dṛṣṭāntābhāsāḥ । tat kathaṃ noktā ityāha —
("trirūpo heturuktaḥ । tāvatā cārthapratītiriti na pṛthagdṛṣṭānto nāma sādhanāvayavaḥ kaścit । tena nāsya lakṣaṇaṃ pṛthagucyate gatārthatvāt ॥ 121 ॥") (NB 3.121)

<234>

<h2 id='234,i'>234,i <small><small></small></small></h2>

trirūpo heturuktaḥ, tat kiṃ dṛṣṭāntaiḥ ?

<h2 id='234,ii'>234,ii <small><small></small></small></h2>

syādetat — tāvatā nārthapratītirityāha — tāvatā ceti । uktalakṣaṇenaiva hetunā bhavati sādhyapratītiḥ । ataḥ sa eva gamakaḥ । tatastadvacanameva sādhanam । na dṛṣṭānto nāma nādhanasyāvayavaḥ । yataścāyaṃ nāvayavaḥ, tena nāsya dṛṣṭāntasya lakṣaṇaṃ hetulakṣaṇāt pṛthagucyate ।

<h2 id='234,iii'>234,iii <small><small>(<a href='docExplore?doc_id=NBṬ_234,iii_235,i'>NBṬ_234,iii_235,i</a>)</small></small></h2>

kathaṃ tarhi hetorvyāptiniścayo yadyadṛṣṭāntako heturiti cet । nocyate heturadṛṣaṭāntaka eva । api tu na hetoḥ pṛthagdṛṣṭānto nāma hetvantarbhūta eva dṛṣṭāntaḥ । ata evoktaṃ nāsya lakṣaṇaṃ pṛthagucyata iti । na tvevamuktam — nāsya lakṣaṇamucyata iti ।

<235>

<h2 id='235,i'>235,i <small><small></small></small></h2>

yadyevaṃ hetūpayogino'pi lakṣaṇaṃ vaktavyamevetyāha — gatārthatvāt — gato'rthaḥ prayojanamabhidheyaṃ vā yasya dṛṣṭāntalakṣaṇasya । tat tathā । tasya bhāvastattvam । tasmāt । dṛṣṭāntalakṣaṇaṃ hyacyate dṛṣṭāntapratītiryathā syāt । dṛṣṭāntaśca hetulakṣaṇādevāvasitaḥ । tato dṛṣṭāntalakṣaṇasya yat prayojanam — dṛṣṭāntapratītistad gataṃ niṣpannam । abhidheyaṃ vā gataṃ jñātaṃ dṛṣṭāntākhyam ॥

<h1 id='3.122'>3.122</h1>

<h2 id='235,ii'>235,ii <small><small>(<a href='docExplore?doc_id=NBṬ_235,ii_235,iv'>NBṬ_235,ii_235,iv</a>)</small></small></h2>

kathaṃ gatārthatvamityāha —
("hetoḥ sapakṣa eva sattvamasapakṣācca sarvato vyāvattī rūpamuktamabhedena । punarviśeṣeṇa kāryasvabhāvayoruktalakṣaṇayorjanmatanmātrānubandhau darśanīyāvaktau । tacca darśayatā — yatra dhūmastatrāgniḥ, asatyagnau na kvacid dhūmo yathā mahānasetarayoḥ; yatra kṛtakatvaṃ tatrānityatvam, anityatvābhāvo kṛtakatvā'sambhavo yathā ghaṭākāśayoḥ — iti darśanīyam । na hayanyathā sapakṣavipakṣayoḥ sadasatve yathoktaprakāre śakye darśayitum । tatkāryatāniyamaḥ kāryaliṅgasya, svabhāvaliṅgasya ca svabhāvena vyāptiḥ । asmiṃścārthe darśite darśita eva dṛṣṭānto bhavati । etāvanmātrarūpatvāt tasyeti ॥ 122 ॥") (NB 3.122)

<h2 id='235,iii'>235,iii <small><small></small></small></h2>

heto rūpamuktamabhedena sāmānyena । sādhāraṇaṃ kāryasvabhāvānupalambhānāmetallakṣaṇamityarthaḥ । kiṃ punastat ? sapakṣa eva yat sattvam, vipakṣācca sarvasmāt vyāvṛttiryā । rūpadvayametadabhedenoktam ।

<h2 id='235,iv'>235,iv <small><small></small></small></h2>

na ca sāmānyamuktamapi śakyaṃ jñātum । atastadeva viśeṣaniṣṭhaṃ vaktavyam । ataḥ punarapi viśeṣeṇa viśeṣavantau janmatanmātrānubandhau darśanīyāvuktau । kāryasya janma jñātavyamuktam । janmani hi jñāte kāryasya sapakṣa eva sattvaṃ vipakṣācca sarvasmād vyāvṛttirjñātā <236> bhavati । svabhāvasya tanmātrānubandho darśanīya uktaḥ । taditi sādhanam । tadeva tanmātram sādhanamātram । tasyānubandho'nugamanam — sādhanamātrasya bhāve bhāvaḥ sādhyasya । tanmātrabhāvitvameva hi sādhyasya tādātmyam । sādhanasya yadā svabhāvo jñāto bhavati, tadā svabhāvahetoḥ — sapakṣa eva sattvam, vipakṣācca sarvasmād vyāvṛttirjñātā bhavati ।

<h2 id='236,i'>236,i <small><small>(<a href='docExplore?doc_id=NBṬ_236,i_236,ii'>NBṬ_236,i_236,ii</a>)</small></small></h2>

tadevaṃ sāmānyalakṣaṇaṃ viśeṣātmakaṃ jñātavyaṃ nānyathā । tato viśeṣalakṣaṇamuktam ।

<h2 id='236,ii'>236,ii <small><small></small></small></h2>

kimato yadi nāmaiva mityāha — tacca sāmānyalakṣaṇaṃ darśayitukāmena viśeṣalakṣaṇaṃ darśayataivaṃ darśanīyam — iti sambandhaḥ । yatra dhūmastatrāgniriti kāryahetovyāptirdaśitā । vyāptiśca kāryakāraṇabhāvasādhanāt pramāṇānniścīyate । tato yathā mahānasa iti darśanīyam । <237> asatyagnau na bhavatyeva dhūma iti vyatireko darśitaḥ । sa ca yathetarasminniti darśanīyaḥ । vahninivṛttirhi dhūmanivṛttau niyatā darśanīyā । sā ca mahānasāditaratreti darśanīyā ।

<h2 id='237,i'>237,i <small><small>(<a href='docExplore?doc_id=NBṬ_237,i'>NBṬ_237,i</a>)</small></small></h2>

yatra kṛtakatvaṃ tatrānityatvamiti svabhāvahetorvyāptirdarśitā । anityatvābhāve na bhavatyeva kṛtakatvamiti vyatireko darśitaḥ । vyāpteśca sādhakaṃ pramāṇaṃ sādharmyadṛṣṭānte darśanīyam । prasiddhavyāptikasya ca hetoḥ sādhyanivṛttau nivṛttirniyatā darśanīyā । tadavaśyaṃ yathā ghaṭe, yathā ākāśe ceti darśanīyam ।

<h2 id='237,ii'>237,ii <small><small>(<a href='docExplore?doc_id=NBṬ_237,ii'>NBṬ_237,ii</a>)</small></small></h2>

kasmādevamityāha — na hīti । yasmādanyathā sāmānyalakṣaṇarūpe sapakṣavipakṣayoḥ sadasattve yathoktaprakāre iti niyate — sapakṣa eva sattvam, vipakṣe'sattvameveti niyamo yathoktaprakāraḥ — te na śakye darśayitum । viśeṣalakṣaṇe hi darśite yathoktaprakāre sadasattve darśite bhavataḥ । na ca viśeṣalakṣaṇamanyathā śakyaṃ darśayitum ।

<h2 id='237,iii'>237,iii <small><small>(<a href='docExplore?doc_id=NBṬ_237,iii'>NBṬ_237,iii</a>)</small></small></h2>

tasya sādhyasya kāryam — tatkāryaṃ dhūmaḥ । tasya bhāvastatkāryatā । saiva niyamo <238> yatastatkāryatayā dhūmo dahane niyataḥ । so'yaṃ tatkāryatāniyamo viśeṣalakṣaṇarūpo'nyatha darśayitumaśakyaḥ । svabhāvaliṅgasya ca svabhāvena sādhyena vyāptirviśeṣalakṣaṇarūpā na śakyā darśayitum । yasmāt kāryakāraṇabhāvastādātmyaṃ ca mahānase ghaṭe ca jñātavyam, tasmād vyāptisādhanaṃ pramāṇaṃ darśayatā sādharmyadṛṣṭānto darśanīyaḥ । vaidharmyadṛṣṭāntastu prasiddhe tatkāryatve kāraṇābhāve kāryābhāvapratipattyartham । tata eva nāvaśyaṃ vastu bhavati । kāraṇābhāve kāryābhāvo vastunyavastuni vā bhavati । tato vastvavastu vā vaidharmyadṛṣṭānta iṣyate ।

<h2 id='238,i'>238,i <small><small>(<a href='docExplore?doc_id=NBṬ_238,i_239,i'>NBṬ_238,i_239,i</a>)</small></small></h2>

tasmād dṛṣṭāntamantareṇa na hetoranvayo vyatireko vā śakyo darśayitum ato heturūpākhyānādeva hetorvyāptisādhanasya pramāṇasya darśakaḥ sādharmyadṛṣṭāntaḥ ।

<h2 id='238,ii'>238,ii <small><small></small></small></h2>

prasiddhavyāptikasya sādhyābhāve hetvabhāva pradarśanādvaidharmyadṛṣṭānta upādeya iti ca darśitaṃ bhavati ।

<239>

<h2 id='239,i'>239,i <small><small></small></small></h2>

asmiṃścārthe darśite darśita eva dṛṣṭānto bhavati । yo'yamartho vyāptisādhanapramāṇapradarśanaḥ kaścidupādeyo nivṛttipradarśana śca — ityasminnarthe darśite darśito dṛṣṭānta ityāha — etāvanmātraṃ rūpaṃ yasya tasya bhāvastattvam, tasmāditi । etāvadeva hi rūpaṃ dṛṣṭāntasya, yaduta vyāptisādhanapramāṇa pradarśakatvaṃ nāma sādharmyadṛṣṭāntasya, prasiddhavyāptikasya ca sādhyanivṛttau sādhananivṛttipradarśakatvamityeta dvaidharmyadṛṣṭāntasya । etacca heturūpākhyānādevākhyātamiti kiṃ dṛṣṭāntalakṣaṇena ? ॥

<h1 id='3.123'>3.123</h1>

<h2 id='239,ii'>239,ii <small><small>(<a href='docExplore?doc_id=NBṬ_239,ii_239,iii'>NBṬ_239,ii_239,iii</a>)</small></small></h2>

("etenaiva dṛṣṭāntadoṣā api nirastā bhavanti ॥ 123 ॥") (NB 3.123)

<h2 id='239,iii'>239,iii <small><small></small></small></h2>

etenaiva ca heturūpākhyānād dṛṣṭāntatvapradarśanena dṛṣṭāntadoṣā dṛṣṭāntābhāsāḥ kathitā bhavanti । tathāhi — pūrvoktasiddhaye ya upādīyamāno'pi dṛṣṭānto na samarthaḥ svakāryaṃ sādhayituṃ sa dṛṣṭāntadoṣa iti sāmarthyāduktaṃ bhavati ॥

<240>

<h1 id='3.124'>3.124</h1>

<h2 id='240,i'>240,i <small><small>(<a href='docExplore?doc_id=NBṬ_240,i_240,ii'>NBṬ_240,i_240,ii</a>)</small></small></h2>

dṛṣṭāntābhāsāmudāharati —
("yathā nityaḥ śabdo'mūrttatvāt । karmavat paramāṇuvad ghaṭavaditi । ete dṛṣṭāntābhāsāḥ sādhyasādhanadharmobhayavikalāḥ ॥ 124 ॥") (NB 3.124)

<h2 id='240,ii'>240,ii <small><small></small></small></h2>

yathā nityaḥ śabda iti śabdasya nityatve sādhye'mūrtatvāditi hetuḥ । sādharmyeṇa karmavat paramāṇuvad ghaṭavadityete dṛṣṭāntā upanyastāḥ । ete ca dṛṣṭāntadoṣāḥ । sādhyaṃ ca sādhanaṃ cobhayaṃ ceti । tairvikalāḥ । sādhyavikalaṃ karma, tasyā'nityatvāt । sādhanavikalaḥ paramāṇuḥ, mūrttatvāt paramāṇūnāma । asarvagatadravyaparimāṇaṃ mūrttiḥ । asarvagatāśca dravyarūpāśca paramāṇavaḥ । nityāstu vaiśeṣikairiṣyante । tato na sādhyavikalaḥ । ghaṭastūbhayavikalaḥ, anityatvānmūrttatvācca ghaṭasyeti ॥

<h1 id='3.125'>3.125</h1>

<h2 id='240,iii'>240,iii <small><small>(<a href='docExplore?doc_id=NBṬ_240,iii_241,i'>NBṬ_240,iii_241,i</a>)</small></small></h2>

("tathā sandigdhasādhyadharmādayaśca । yathā rāgādimānayaṃ vacanādrathyāpuruṣavat । maraṇadharmā'yaṃ puruṣo rāgādimatvādrathyāpuruṣavat । asarvajño'yaṃ rāgādimatvādrathyāpuruṣavaditi ॥ 125 ॥") (NB 3.125)

<h2 id='240,iv'>240,iv <small><small></small></small></h2>

tathā saṃdigdhaḥ sādhyadharmo yasmin sa saṃdigdhasādhyadharmaḥ । sa ādiryeṣāṃ te tathoktāḥ । saṃdigdhasādhyadharmaḥ । saṃdigdhasādhanadharmaḥ saṃdigdhobhayaḥ ।

<241>

<h2 id='241,i'>241,i <small><small></small></small></h2>

udāharaṇam — rāgādimāniti rāgādimattvaṃ sādhyam । vacanād iti hetuḥ । rathyāpuruṣavaditi dṛṣṭānte rāgādimattvaṃ sandigdham । maraṇaṃ dharmo'syeti maraṇadharmā । tasya bhāvo maraṇadharmatvaṃ sādhyam । ayaṃ puruṣa iti dharmī । rāgādimattvāditi hetuḥ । rathyāpuruṣe dṛṣṭānte sandigdhaṃ sādhanam । sādhyaṃ tu niścitaṃ maraṇadharmatvamiti । asarvajña iti । asarvajñatvaṃ sādhyam । rāgādimattvāditi hetuḥ । tadubhayamapi rathyāpuruṣe dṛṣṭānte sandigdham । asarvajñatvaṃ rāgādimattvaṃ ceti ॥

<h1 id='3.126'>3.126</h1>

<h2 id='241,ii'>241,ii <small><small>(<a href='docExplore?doc_id=NBṬ_241,ii_241,v'>NBṬ_241,ii_241,v</a>)</small></small></h2>

("tathā'nanvayo'pradarśitānvayaśca । yathā — yo vaktā sa rāgādimān, iṣṭapuruṣavat । anityaḥ śabdaḥ kṛtakatvād ghaṭavaditi ॥ 126 ॥") (NB 3.126)

<h2 id='241,iii'>241,iii <small><small></small></small></h2>

tathā'nanvaya iti । yasmin dṛṣṭānte sādhyasādhanayoḥ sambhavamātraṃ dṛśyate, na tu sādhyena vyāpto hetuḥ, so'nanvayaḥ । apradarśitānvayaśca — yasmin dṛṣṭānte vidyamāno'pyanvayo na pradarśito vaktrā so'pradarśitānvayaḥ ।

<h2 id='241,iv'>241,iv <small><small></small></small></h2>

ananvayamudāharati — yatheti । yo vakteti vaktṛtvamanūdya sa rāgādimāniti rāgādimattvaṃ vihitam । tato vaktṛtvasya rāgādimattvaṃ (ve) pratiniyamaḥ । tena vyāptiruktā । iṣṭapuruṣavaditi । iṣṭagrahaṇena prativādyapi saṃgṛhyate vādyapi । tena vaktṛtvarāgādimattvayoḥ sattvamātramiṣṭe puruṣe siddham । vyāptistu na siddhā । tenā'nanvayo dṛṣṭānta iti ।

<h2 id='241,v'>241,v <small><small></small></small></h2>

anityaḥ śabda ityanityatvaṃ sādhyam । kṛtakatvāditi hetuḥ । ghaṭavaditi dṛṣṭānte na pradarśito'nvayaḥ ।

<242>

<h2 id='242,i'>242,i <small><small>(<a href='docExplore?doc_id=NBṬ_242,i'>NBṬ_242,i</a>)</small></small></h2>

iha yadyapi kṛtakatvena ghaṭasadṛśaḥ śabdastathāpi nānityatvenāpi sadṛśaḥ pratyetuṃ śakyate'tiprasaṅgāt । yadi tu kṛtakatvam anitya svabhāvaṃ vijñātaṃ bhavatyevaṃ kṛtakatvādanityatvapratītiḥ syāt । tasmād yat kṛtakaṃ tadanityamiti kṛtakatvamanityatve niyatamabhidhāya niyamasādhanāyānvayavākyārthapratipattiviṣayo dṛṣṭānta upādeyaḥ । sa ca pradarśitānvaya eva । anena tvanvayavākyamanuktvaiva dṛṣṭānta upāttaḥ । īdṛśaśca sādharmyamātreṇaivopayogī । na ca sādharmyāt sādhyasiddhiḥ । ato'nvayārtho dṛṣṭāntastadarthaścānena nopāttaḥ । sādharmyārthaścopātto nirupayoga <243> iti vaktṛdoṣādayaṃ dṛṣṭāntadoṣaḥ । vaktrā hyatra paraḥ pratipādayitavyaḥ । tato yadi nāma na duṣṭaṃ vastu tathāpi vaktrā duṣṭaṃ darśitamiti duṣṭameva ॥

<h1 id='3.127'>3.127</h1>

<h2 id='243,i'>243,i <small><small>(<a href='docExplore?doc_id=NBṬ_243,i_244,ii'>NBṬ_243,i_244,ii</a>)</small></small></h2>

("tathā viparītānvayaḥ — yadanityaṃ tat kṛtakamiti ॥ 127 ॥") (NB 3.127)

<h2 id='243,ii'>243,ii <small><small></small></small></h2>

tathā viparīto'nvayo yasmin dṛṣṭānte sa tathoktaḥ । tamevodāharati — yadanityaṃ tat kṛtakamiti । kṛtakatvamanityatvaniyataṃ dṛṣṭānte darśanīyam । evaṃ kṛtakatvādanityatvagatiḥ syāt । atra tvanityatvaṃ kṛtakatve niyataṃ darśitam । kṛtakatvaṃ tvaniyatamevānityatve । tato yādṛśamiha kṛtakatvamaniyatamanityatve darśitaṃ tādṛśānnāstyanityatvapratītiḥ । tathāhi — yadanityamityanityatvamanūdya tat kṛtakamiti kṛtakatvaṃ vihitam । ato'nityatvaṃ niyatamuktaṃ kṛtakatve, na tu kṛtakatvamanityatve । tato yathā'nityatvādaniyatāt prayatnānantarīyakatve na prayatnānantarīyakatvapratītiḥ, tadvat kṛtakatvādanityatvapratipattirna syād, anityatve'niyatatvāt kṛtakatvasya ।

<244>

<h2 id='244,i'>244,i <small><small></small></small></h2>

yadyapi ca kṛtakatvaṃ vastusthityā'nityatve niyataṃ tathāpyaniyataṃ vaktrā darśitam । ataḥ svayamaduṣṭamapi vaktṛdoṣād duṣṭam ।

<h2 id='244,ii'>244,ii <small><small></small></small></h2>

tasmād viparītānvayo'pi vakturaparādhāt, na vastutaḥ (naḥ) । parārthānumāne ca vakturapi doṣaścintyata iti ॥

<h1 id='3.128'>3.128</h1>

<h2 id='244,iii'>244,iii <small><small>(<a href='docExplore?doc_id=NBṬ_244,iii_244,iv'>NBṬ_244,iii_244,iv</a>)</small></small></h2>

("sādharmyeṇa dṛṣṭāntadoṣāḥ ॥ 128 ॥") (NB 3.128)

<h2 id='244,iv'>244,iv <small><small></small></small></h2>

sādharmyeṇa nava dṛṣṭāntadoṣā uktāḥ ॥

<h1 id='3.129'>3.129</h1>

<h2 id='244,v'>244,v <small><small>(<a href='docExplore?doc_id=NBṬ_244,v_245,i'>NBṬ_244,v_245,i</a>)</small></small></h2>

vaidharmyeṇāpi dṛṣṭāntadoṣān vaktumāha —
("vaidharmyeṇāpi — paramāṇuvat karmavad ākāśavaditi sādhyādyavyatirekiṇaḥ ॥ 129 ॥") (NB 3.129)

<h2 id='244,vi'>244,vi <small><small></small></small></h2>

nityatve śabdasya sādhye hetāvamūrttatve paramāṇurvaidharmyadṛṣṭāntaḥ sādhyāvyatirekī । nityatvāt paramāṇūnām । karma sādhanāvyatireki, amūrttatvāt karmaṇaḥ ākāśamubhayāvyatireki, nityatvādamūrttatvācca ।

<245>

<h2 id='245,i'>245,i <small><small></small></small></h2>

sādhyamādiryeṣāṃ tāni sādhyādīni sādhyasādhanobhayāni । teṣāmavyatireko nivṛttyabhāvaḥ । sa yeṣāmasti te sādhyādyavyatirekiṇaḥ । te codāhṛtāḥ ॥

<h1 id='3.130'>3.130</h1>

<h2 id='245,ii'>245,ii <small><small>(<a href='docExplore?doc_id=NBṬ_245,ii_245,iv'>NBṬ_245,ii_245,iv</a>)</small></small></h2>

aparānudāharttumāha —
("tathā saṃdigdhasādhyavyatirekādayaḥ । yathā'sarvajñāḥ kapilādayo'nāptā vā avidyamānasarvajñatāptatāliṅgabhūtapramāṇātiśayaśāsanatvāditi । atra vaidharmyodāharaṇam — yaḥ sarvajña āpto vā sa jyotirjñānādikamupadiṣṭavān । yathā — ṛṣabhavardhamānādiriti । tatrāsarvajñatānāptatayoḥ sādhyadharmayoḥ saṃdigdho vyatirekaḥ ॥ 130 ॥") (NB 3.130)

<h2 id='245,iii'>245,iii <small><small></small></small></h2>

tatheti । sādhyasya vyatirekaḥ sādhyavyatirekaḥ । saṃdigdhaḥ sādhyavyatireko yasmin sa saṃdigdhasādhyavyatirekaḥ । sa ādiryeṣāṃ te tathoktāḥ ।

<h2 id='245,iv'>245,iv <small><small></small></small></h2>

saṃdigdhasādhyavyatirekamudāharttumāha — yatheti । asarvajñā ityekaṃ sādhyam । anāptā akṣīṇadoṣā iti dvitīyam । kapilādaya iti dharmīṃ । avidyamānasarvajñatetyādi hetuḥ । sarvajñatā ca āptatā ca tayorliṅgabhūtaḥ pramāṇātiśayo liṅgātmakaḥ pramāṇaviśeṣaḥ । avidyamānaḥ sarvajñatāptatāliṅgabhūtaḥ pramāṇātiśayo yasmin tat tathoktaṃ śāsanam । tādṛśaṃ śāsanaṃ yeṣāṃ te tathoktāḥ । teṣāṃ bhāvastattvam । tasmāt । pramāṇātiśayo jyotirjñānopadeśa ihābhipretaḥ । yadi hi kapilādayaḥ sarvajñā āptā vā syustadā jyotirjñānādikaṃ kasmānnopadiṣṭavantaḥ ? na copadiṣṭavantaḥ । tasmānna sarvajñā āptā vā ।

<h2 id='245,v'>245,v <small><small>(<a href='docExplore?doc_id=NBṬ_245,v'>NBṬ_245,v</a>)</small></small></h2>

atra pramāṇe vaidharmyodāharaṇam । yaḥ sarvajña āpto vā sa jyotirjñānādikaṃ sarvajñatāptatāliṅgabhūtamupadiṣṭavān । yathā ṛṣabho vardhamānaśca tāvādī yasya sa ṛṣabhavardhamānādirdi<246>gambarāṇāṃ śāstā sarvajñaśca āptaśceti । tadiha vaidharmyodāharaṇād ṛṣabhāderasarvajñatvasyānāptatāyāśca vyatireko vyāvṛttiḥ saṃdigdhā । yato jyotirjñānaṃ copadiśed asarvajñāśca bhaved anāptā vā । ko'tra virodhaḥ ? naimittikametajjñānaṃ vyabhicāri na sarvajñatvamanumāpayet ॥

<247>

<h1 id='3.131'>3.131</h1>

<h2 id='247,i'>247,i <small><small>(<a href='docExplore?doc_id=NBṬ_247,i_247,iii'>NBṬ_247,i_247,iii</a>)</small></small></h2>

("sandigdhasādhanavyatireko yathā — na trayīvidā brāhmaṇena grāhyavacanaḥ kaścid vivakṣitaḥ puruṣo rāgādimattvāditi । atra vaidharmyodāharaṇam — ye grāhyavacanā na te rāgādimantaḥ । tadyathā gautamādayo dharmaśāstrāṇāṃ praṇetāra iti । gautamādibhyo rāgādimattavasya sādhanadharmasya vyāvṛttiḥ sandigdhā ॥ 131 ॥") (NB 3.131)

<h2 id='247,ii'>247,ii <small><small></small></small></h2>

sandigdhaḥ sādhanavyatireko yasmin sa tathoktaḥ । tamudāharati — yatheti । ṛksāmayajaṃṣi trīṇi trayī tāṃ vettīti trayīvit । tena na grāhyaṃ vacanaṃ yasyeti sādhyam । vivakṣita iti kapilādirdharmī । rāgādimattvāditi hetuḥ ।

<h2 id='247,iii'>247,iii <small><small></small></small></h2>

atra pramāṇe vaidharmyodāharaṇam — sādhyābhāvaḥ sādhanābhāvena yatra vyāpto darśyate tad vaidharmyodāharaṇam । grāhyaṃ vacanaṃ yeṣāṃ te grāhyavacanā iti sādhyanivṛttimanūdya na te rāgādimanta iti sādhanābhāvo vihitaḥ । gautama ādiryeṣāṃ te tathoktā manvādayo dharmaśāstrāṇi smṛtayasteṣāṃ karttāraḥ trayīvidā hi brāhmaṇena grāhyavacanā dharmaśāstrakṛto vītarāgāśca ta itīha dharmī vyatirekaviṣayo gautamādaya iti । gautamādibhyo rāgādimattvasya sādhanasya nivṛttiḥ sandigdhā । yadyapi te grāhyavacanāstrayīvidastathāpi kiṃ sarāgā uta vītarāgā iti sandehaḥ ॥

<h1 id='3.132'>3.132</h1>

<h2 id='247,iv'>247,iv <small><small>(<a href='docExplore?doc_id=NBṬ_247,iv_248,i'>NBṬ_247,iv_248,i</a>)</small></small></h2>

("sandigdhobhayavyatireko yathā — avītarāgāḥ kapilādayaḥ, parigrahāgraha yogāditi । atra vaidharmyeṇodāharaṇam — yo vītarāgo na tasya parigrahāgrahaḥ । <248> yatharṣabhāderiti । ṛṣabhāderavītarāgatvaparigrahagrahayogayoḥ sādhyasādhanadharmayoḥ sandigdho vyatirekaḥ ॥ 132 ॥") (NB 3.132)

<h2 id='248,i'>248,i <small><small></small></small></h2>

sandigdha ubhayorvyatireko yasmin sa tathoktaḥ । tamudāharati yatheti । avītarāgā iti rāgādimattvaṃ sādhyam । kapilādaya iti dharmī । parigraho labhyamānasya svīkāraḥ prathamaḥ । svīkārādūrdhvaṃ yad gārdhyaṃ mātsaryaṃ sa āgrahaḥ । parigrahaśca āgrahaśca, tābhyāṃ yogāt । kapilādayo labhyamānaṃ svīkurvanti svīkṛtaṃ na muñcanti — iti te rāgādimanto gamyante । atra pramāṇe vaidharmyodāharaṇam — yatra sādhyābhāve sādhanābhāvo darśayitavyaḥ । yo vītarāga iti sādhyābhāvamanūdya, na tasya parigrahāgrahāviti sādhanābhāvo vihitaḥ । yatharṣabhāderiti dṛṣṭāntaḥ । etasmādṛ ṣabhāderdṛṣṭāntād avītarāgatvasya sādhyasya parigrahāgrahayogasya ca sādhanasya nivṛttiḥ sandigdhā । ṛṣabhādīnāṃ hi parigrahāgrahayogo'pi sandigdho vītarāgatvaṃ ca । yadi nāma tatsiddhānte vītarāgāśca niṣparigrahāśca paṭhyante tathāpi sandeha eva ॥

<h1 id='3.133'>3.133</h1>

<h2 id='248,ii'>248,ii <small><small>(<a href='docExplore?doc_id=NBṬ_248,ii_249,i'>NBṬ_248,ii_249,i</a>)</small></small></h2>

aparānapi trīnudāharttumāha —
("avyatireko yathā — avītarāgo'yaṃ vaktṛtvāt । vaidharmyeṇodāharaṇam — yatrā'vītarāgatvaṃ nāsti, na sa vaktā । yathā — upalakhaṇḍa iti । yadyapyupalakhaṇḍādubhayaṃ vyāvṛttaṃ tathāpi sarvo vītarāgo na vakteti vyāptyā vyatirekāsiddheravyatirekaḥ ॥ 133 ॥") (NB 3.133)

<249>

<h2 id='249,i'>249,i <small><small></small></small></h2>

avidyamāno vyatireko yasmin so'vyatirekaḥ । avītarāga iti rāgādimattvaṃ sādhyam । vaktṛtvāditi hetuḥ । iha vyatirekamāha — yatrāvītarāgatvaṃ nāstīti sādhyābhāvānuvādaḥ । tatra vaktṛtvamapi nāsti — iti sādhanābhāvavidhiḥ । tena sādhanābhāvena sādhyābhāvo vyāpta uktaḥ । dṛṣṭānto yathopalakhaṇḍa iti ।

<h2 id='249,ii'>249,ii <small><small>(<a href='docExplore?doc_id=NBṬ_249,ii_249,iii'>NBṬ_249,ii_249,iii</a>)</small></small></h2>

kathamavyamavyatireko yāvatopalakhaṇḍādubhayaṃ nivṛttam ? kimataḥ ? yadyapi upalakhaṇḍādubhayaṃ vyāvṛttaṃ sarāgatvaṃ ca vaktṛtvaṃ ca, tathāpi vyāptyā vyatireko yastasyā'siddheḥ kāraṇād avyatireko'yam ।

<h2 id='249,iii'>249,iii <small><small></small></small></h2>

kīdṛśī punarvyāptirityāha — sarvo vītarāga iti sādhyābhāvānuvādaḥ । na vakteti sādhanābhāvavidhiḥ । tena sādhyābhāvaḥ sādhanābhāvaniyataḥ khyāpito bhavatīti । idṛśī vyāptiḥ । tayā vyatireko na siddhaḥ । asya cārthasya prasiddhaye dṛṣṭāntaḥ । tat svakāryā 'karaṇād duṣṭaḥ ॥

<h1 id='3.134'>3.134</h1>

<h2 id='249,iv'>249,iv <small><small>(<a href='docExplore?doc_id=NBṬ_249,iv_250,ii'>NBṬ_249,iv_250,ii</a>)</small></small></h2>

("apradarśitavyatireko yathā — anityaḥ śabdaḥ, kṛtakatvādākāśavaditi vadharmyeṇa ॥ 134 ॥") (NB 3.134)

<250>

<h2 id='250,i'>250,i <small><small></small></small></h2>

apradarśito vyatireko yasmin sa tathoktaḥ । anityaḥ śabda ityanityatvaṃ sādhyam । kṛtakatvāditi hetuḥ । ākāśavaditi vaidharmyeṇa dṛṣṭāntaḥ ।

<h2 id='250,ii'>250,ii <small><small></small></small></h2>

iha parārthānumāne parasmādarthaḥ pratipattavyaḥ । sa śuddho'pi svato yadi pareṇāśuddhaḥ khyāpyate sa tāvadyathā prakāśitastathā na yuktaḥ । yathā yuktastathā na prakāśitaḥ । prakāśitaśca hetuḥ । ato vakturaparādhādapi parārthānumāne heturdṛṣṭānto vā duṣṭaḥ syādapi । na ca sādṛśyāvasādṛśyādvā sādhyapratipattiḥ, api tu sādhyaniyatāddhetoḥ । ataḥ sādhyaniyato heturanvayavākyena vyatirekavākyena vā vaktavyaḥ । anyathā gamako noktaḥ syāt । sa tathokto dṛṣṭāntena <251> siddho darśayitavyaḥ । tasmād dṛṣṭānto nāmānvayavyatirekavākyārthapradarśanaḥ । na ceha vyatirekavākyaṃ prayuktam । ato vaidharmyadṛṣṭānta ihāsādṛśyamātreṇa sādhaka upanyastaḥ । na ca tathā sādhakaḥ । vyatirekaviṣayatvena sa sādhakaḥ । ca na tathopanyasta iti ayamapradarśitavyatireko vakturaparādhād duṣṭaḥ ॥

<h1 id='3.135'>3.135</h1>

<h2 id='251,i'>251,i <small><small>(<a href='docExplore?doc_id=NBṬ_251,i_252,i'>NBṬ_251,i_252,i</a>)</small></small></h2>

("viparītavyatireko yathā — yadakṛtakaṃ tannityaṃ bhavatīti ॥ 135 ॥") (NB 3.135)

<h2 id='251,ii'>251,ii <small><small></small></small></h2>

viparīto vyatireko yasmin vaidharmyadṛṣṭānte sa tathoktaḥ । tamudāharati — yathā yada<252>kṛtakamityādi । ihānvaya vyatirekābhyāṃ sādhyaniyato heturdarśayitavyaḥ । yadā ca sādhyaniyato heturdarśayitavyastadā vyatirekavākye sādhyābhāvaḥ sādhanābhāve niyato darśayitavyaḥ । evaṃ hi hetuḥ sādhyaniyato darśitaḥ syāt । yadi tu sādhyābhāvaḥ sādhanābhāve niyato nākhyāyate sādhanasattāyāmapi sādhyābhāvaḥ sambhāvyeta । tathā ca sādhanaṃ sādhyaniyataṃ na pratīyeta । tasmāt sādhyābhāvaḥ sādhanābhāve niyato vaktavyaḥ । viparītavyatireke ca sādhanābhāvaḥ sādhyābhāve niyata ucyate । na sādhyābhāvaḥ sādhanābhāve । tathā hi — yadakṛtakamiti sādhanābhāvamanūdya tannityamiti sādhyābhāvavidhiḥ ।

<h2 id='252,i'>252,i <small><small></small></small></h2>

tato'yamarthaḥ — akṛtako nitya eva । tathā ca sati akṛtakatvaṃ nityatve sādhyābhāve niyatamuktam, na nityatvaṃ sādhanābhāve । tato na sādhyaniyataṃ hetuṃ vyatirekavākyamāha । tathā ca viparītavyatireko'pi vakturaparādhād duṣṭaḥ ॥

<253>

<h1 id='3.136'>3.136</h1>

<h2 id='253,i'>253,i <small><small>(<a href='docExplore?doc_id=NBṬ_253,i_253,iii'>NBṬ_253,i_253,iii</a>)</small></small></h2>

dṛṣṭāntadoṣānudāhṛtya duṣṭatvanibandhanatvaṃ darśayitumāha —
("na hyebhirdṛṣṭāntābhāsairhetoḥ sāmānyalakṣaṇaṃ sapakṣa eva satvaṃ vipakṣe ca sarvatrāsatvameva niścayena śakyaṃ darśayituṃ viśeṣalakṣaṇaṃ vā । tadarthāpatyaiṣāṃ nirāso draṣṭavyaḥ ॥ 136 ॥") (NB 3.136)

<h2 id='253,ii'>253,ii <small><small></small></small></h2>

nahyebhiriti । sādhyaniyatahetupradarśanāya hi dṛṣṭāntā vaktavyāḥ । ebhiśca hetoḥ sapakṣa eva sattvaṃ vipakṣe ca sarvatrāsattvameva yat sāmānyalakṣaṇaṃ tat niścayena na śakyaṃ darśayitum ।

<h2 id='253,iii'>253,iii <small><small></small></small></h2>

nanu ca sāmānyalakṣaṇaṃ viśeṣaniṣṭhameva pratipattavyaṃ na svata evetyāha — viśeṣalakṣaṇaṃ vā । yadi viśeṣalakṣaṇaṃ pratipādayituṃ śakyeta syādeva sāmānyalakṣaṇapratipattiḥ । viśeṣalakṣaṇameva tu na śakyamebhiḥ pratipādayitum । tasmādarthāpattyā sāmarthyena eṣāṃ nirākaraṇaṃ draṣṭavyam । sādhyaniyatasādhanapratītaye upāttāḥ । tadasamarthā duṣṭāḥ, svakāryākaraṇāditi asāmarthyam । iyatā sādhanamuktam ॥

<254>

<h1 id='3.137'>3.137</h1>

<h2 id='254,i'>254,i <small><small>(<a href='docExplore?doc_id=NBṬ_254,i_254,ii'>NBṬ_254,i_254,ii</a>)</small></small></h2>

dūṣaṇaṃ vaktumāha —
("dūṣaṇā nyūnatādyuktiḥ ॥ 137 ॥") (NB 3.137)

<h2 id='254,ii'>254,ii <small><small></small></small></h2>

dūṣaṇā kā draṣṭavyā ? nyūnatādīnāmuvitaḥ । ucyate'nayetyuvitarvacanam nyūnatādervacanam ॥

<h1 id='3.138'>3.138</h1>

<h2 id='254,iii'>254,iii <small><small>(<a href='docExplore?doc_id=NBṬ_254,iii_254,v'>NBṬ_254,iii_254,v</a>)</small></small></h2>

dūṣaṇaṃ vivarītumāha —
("ye pūrvaṃ nyūnatādāyaḥ sādhanadoṣā uktāsteṣāmudbhāvanaṃ dūṣaṇam । tena pareṣṭārthasiddhipratibandhāt ॥ 138 ॥") (NB 3.138)

<h2 id='254,iv'>254,iv <small><small></small></small></h2>

ye pūrvaṃ nyūnatādayo'siddhaviruddhānaikāntikā uktāsteṣāmudbhāvakaṃ yadvacanaṃ tad dūṣaṇam ।

<h2 id='254,v'>254,v <small><small></small></small></h2>

nanu ca nyūnatādayo na viparyayasādhanāḥ । tat kathaṃ dūṣaṇamityāha — tena nyūnatādivacanena pareṣāmiṣṭaścāsāvarthaśca tasya siddhiḥ niścayastasyāḥ pratibandhāt । nāvaśyaṃ viparyayasādhanādeva dūṣaṇaṃ viruddhavat । api tu parasyābhipretaniścayavibandhānniścayābhāvo bhavati niścayaviparyaya ityastyeva viparyayasiddhiriti । uktā dūṣaṇā ॥

<255>

<h1 id='3.139'>3.139</h1>

<h2 id='255,i'>255,i <small><small>(<a href='docExplore?doc_id=NBṬ_255,i_255,ii'>NBṬ_255,i_255,ii</a>)</small></small></h2>

("dūṣaṇābhāsāstu jātayaḥ ॥ 139 ॥") (NB 3.139)

<h2 id='255,ii'>255,ii <small><small></small></small></h2>

dūṣaṇābhāsā iti । dūṣaṇavadābhāsanta iti dūṣaṇābhāsāḥ । ke te ? jātayaḥ iti । jātiśabdaḥ sādṛśyavacanaḥ । uttarasadṛśāni jātyuttarāṇi । uttarasthānaprayuktatvād uttarasadṛśāni jātyuttarāṇi ॥

<h1 id='3.140'>3.140</h1>

<h2 id='255,iii'>255,iii <small><small>(<a href='docExplore?doc_id=NBṬ_255,iii_256,ii'>NBṬ_255,iii_256,ii</a>)</small></small></h2>

tadevottarasādṛśyamuttarasthānaprayuktvena darśayitumāha —
("abhūtadoṣodbhāvanāni jātyuttarāṇīti ॥ 140 ॥") (NB 3.140)

<॥ nyāyabinduḥ samāptaḥ ॥ laghudharmottarasūtraṃ samāptamiti ॥>

<256>

<h2 id='256,i'>256,i <small><small></small></small></h2>

abhūtasyāsatyasya doṣasya udbhāvanāni । udbhāvyata etairityuddhāvanāni vacanāni । tāni jātyuttarāṇi । jātyā sādṛśyenottarāṇi jātyuttarāṇīti ॥

<h2 id='256,ii'>256,ii <small><small></small></small></h2>

	katipayapadavastuvyākhyayā yanmayāptaṃ kuśalamamalamindoraṃśuvannyāyabindoḥ /
	padamajaramavāpya jñānadharmottaraṃ yaj jagadupakṛtimātravyāpṛtiḥ syāmato'ham //

<॥ ācāryadharmottara viracitāyāṃ nyāyabinduṭīkāyāṃ tṛtīyaḥ paricchedaḥ samāptaḥ ॥></div>